
Розділ перший


	Здавалося, ніби за вікном настав Гелловін — тільки на два місяці раніше, ніж треба. З нагоди початку навчального року весь минулий тиждень університет Пальметто ряснів помаранчевим та білим, а на вихідних хтось замінив білі прапорці та стрічки на чорні — кампус наче занурився у жалобу. Так собі данина поваги, подумав Ніл Джостен, хоча, найімовірніше, у ньому просто говорив цинізм.

	Він не докоряв собі за черствість.

	У свої вісімнадцять Ніл побачив стільки смертей, що пальців на руках не вистачить порахувати. Смерть неприємна, але для нього вона — звичний і цілком терпимий біль у грудях. Несподівана загибель Сета Гордона від передозування наркотиків, що трапилася в суботу, повинна була знайти відгомін в його душі — як-не-як, три місяці вони грали в одній команді й ділили кімнату, — проте Ніл нічого не відчував. Самому б не здохнути — ось завдання, на яке спрямовувались майже всі його сили. Замислюватися про чужі нещастя не було часу.

	Тишу в салоні порушило раптове ревіння рок-музики, проте обірвалася вона так само різко, як і почалася. Ніл відвернувся від вікна і глянув уперед. Тихо вилаявшись собі під ніс, Ніколас «Нікі» Хеммік прибрав руку з панелі приладів. Його двоюрідний брат, Аарон Міньярд, що сидів ззаду разом з Нілом, вдарив кулаком у спинку крісла водія. Чи засуджував він кузена за спробу вдати, що все нормально, чи висловлював мовчазну підтримку, Ніл не зрозумів. Відносини між братами були настільки заплутані, що й життя не вистачить розібратися.

	Нікі знову потягнувся до перемикача радіоприймача. Кевін Дей на передньому пасажирському сидінні помітив цей рух першим. Він відвів руку Нікі й сказав:

	— Та годі, не треба.

	— Я не хочу на стадіон, — тихо зізнався Нікі.

	Інші промовчали, проте Ніл відчув, що всі думають так само. На сьогоднішнє тренування ніхто не рвався, але сезон уже стартував, сильно не відпочинеш. Добре хоч тренер вирішив зібрати їх у середу в другій половині дня — якраз у той час, коли Ендрю Міньярд, близнюк Аарона, їхав на щотижневу зустріч із психологом.

	Зазвичай напади буйних веселощів Ендрю не завдавали команді серйозних проблем, однак у збудженому стані він явно не робився приязніший. Тепер же, коли на агресивність Ендрю наклала відбиток смерть Сета Гордона, якого він на дух не переносив, ситуація взагалі загрожувала закінчитись катастрофою. У неділю «Лиси» зустрілися, щоб оплакати втрату товариша, а натомість Ендрю зчепився з Меттом, і все закінчилося потворною бійкою.

	Опісля Ваймак навмисно розділив своїх підопічних: старшокурсників відправив до командного медика Еббі Уінфілд, а Кевіну, Нікі та близнюкам наказав сидіти у «Лисячій вежі». Ніл теж не виїжджав би з гуртожитку, але тренер не хотів залишати його одного в кімнаті, яку він раніше ділив із Сетом та Меттом, тому кілька ночей Ніл провів на дивані у квартирі Ваймака. Таку турботу він вважав зайвою, але сперечатися не став.

	Сет помер у ніч із суботи на неділю, а в понеділок його кремували. З чуток, мати Гордона підписала всі папери, проте навіть не прийшла до крематорію за прахом сина. Урну забрала Елісон Рейнольдс, опорний півзахисник «Лисів» та дівчина Сета, з якою він вічно то розходився, то сходився знову. Чи планує Елісон поховати прах або збирається весь рік тримати урну у себе в кімнаті, Ніл не знав та й не питав. Його все ще мучили сумніви щодо тієї ролі, яку він зіграв у загибелі Сета, і доти, доки він у собі не розбереться, волів краще не траплятися Елісон на очі.

	Сьогоднішнє тренування вона пропустить, але інші прийдуть. Ніл не бачив старшокурсників від ранку неділі та розумів, що возз'єднання команди буде непростим. Проте вже через два дні друга гра сезону — хочеш не хочеш, а треба якось взяти себе в руки та згуртуватися. Шанси на перемогу у «Лисів» завжди були невисокі, проте цього року перспективи вимальовувалися дуже похмурі. «Лиси» і раніше вважалися в НССА найменшою командою ексі першого дивізіону, але зараз кількість гравців скоротилася до мінімально допустимого рівня. Вони втратили єдиного п'ятикурсника, а тепер їхня лінія нападу складалася лише з травмованого чемпіона країни та аматора.

	На периферії зору Ніла замаячила помаранчева пляма. Стадіон ексі університету Пальметто важко не помітити: він вміщує шістдесят п'ять тисяч глядачів, пофарбований найяскравішою помаранчевою та білою фарбою, яка тільки є, і на кожній із чотирьох його стін зовні красується гігантський відбиток лисячої лапи. Сьогодні стадіон поринув у жалобу: чорні стрічки тремтіли на кожному ліхтарному стовпі вздовж паркування та на ґратах усіх двадцяти чотирьох входів для глядачів, а окремий вхід для «Лисів» перетворився на свого роду вівтар: усі двері були обклеєні фотографіями Сета Гордона — самого та з друзями — і записками від викладачів.

	Нікі зупинився біля тротуару, але двигун глушити не став. Ніл вибрався з авто та озирнувся поверх даху, оцінюючи кількість поліцейських машин. Присутність у команді Кевіна Дея означала необхідність постійної охорони, а влітку, коли колишня команда Кевіна перевелася до південно-східного округу, цю охорону посилили вдвічі. Ніл поступово звикав до того, що на кожному кроці доводиться натрапляти на поліцію кампуса, але від вигляду копів його продовжувало трясти.

	Як тільки Аарон і Кевін вийшли з машини, Нікі поїхав. Йому не було сенсу перевдягатися на тренування — все одно за півгодини треба забирати Ендрю з медичного центру. Провівши авто поглядом, Ніл подивився на товаришів.

	Ні для кого не було секретом, що четвірка Ендрю ненавиділа Сета, проте у Нікі та Аарона все ж таки вистачало людяності перейматися його смертю. Кевін у перший момент сприйняв новину з грубою байдужістю, щоправда, тоді він був смертельно п'яний і накачаний наркотою. Чи кольнула його совість пізніше бодай раз?

	Ніла розбирала цікавість: хто впорається з отупляючою млявістю першим? Втім, терпець його швидко зник. Коли через тридцять секунд жоден з Лисів не зрушив з місця, він плюнув і пішов до спец входу. Раніше код на дверях змінювався кожні два місяці, але після переходу «Воронів» до південно-східного округу Ваймак оновлював його щотижня. Цього разу код складався з останніх чотирьох цифр телефонного номера Еббі. Ніл уже почав думати, що «Лиси», мабуть, мають рацію щодо її таємних стосунків з тренером.

	Вони вервечкою пішли тунелем до роздягальні. Двері, що вели в кімнату відпочинку, виявилися відчиненими; тут горіло світло, хоча всередині нікого не було. Ніл вирушив далі на розвідку, а Кевін з Аароном залишилися в кімнаті. Короткий коридор поєднував її з фоє — приміщенням, де «Лиси» спілкувалися з журналістами до і після матчів. Двері на іншому кінці фоє — власне вихід на поле — поки що були замкнені. Ніл повернувся до коридору, який вів у роздягальні та кімнати персоналу. Кабінет Ваймака було закрито, проте, постоявши біля дерев'яних дверей, Ніл розібрав за нею приглушений голос тренера. Переконавшись, що сторонніх довкола немає, він повернувся до кімнати відпочинку.

	Коли Ніл увійшов, Кевін та Аарон рухали меблі. Дивлячись, як вони переставляють крісла та дивани буквою «V», Ніл поцікавився:

	— Що робите?

	— Змінюємо розсадження, — повідомив Аарон, — якщо, звісно, ти не хочеш весь сезон дивитися на порожнє крісло.

	— Місця від ваших перестановок не побільшає, — зауважив Ніл.

	— На дивані навіть учотирьох тісно, не те що вп’ятьох.

	— Уп'ятьох?

	Кевін подивився на нього як на недоумка. Цей погляд був уже до болю знайомий Нілу і, як і раніше, злив його навіть після чотирьох місяців спільних тренувань.

	— Ти знаєш, де тепер твоє місце? — Підняв брови Кевін.

	Ще в п'ятницю Ніл був упевнений: він не настільки дурний, щоб думати, ніби він має власне місце. Ендрю пообіцяв все змінити, але його заступництво мало свою ціну. Ендрю захистить Ніла від примар минулого, якщо той допоможе утримати Кевіна в команді Пальметто. Здавалося б, все просто, проте Нікі попередив, що радіти рано. Нілу доведеться стати частиною відбитої компанії Ендрю. Сховатися в тіні більше не вдасться.

	Ніл ще раз подивився на нову схему розміщення і нарешті зрозумів. Влітку четвірка Ендрю тулилася на одному дивані, а тепер місця стало більше: троє вільно розсядуться на дивані, двоє, що залишилися, займуть крісла з боків. Старшокурсникам дістануться диван та крісло навпроти.

	Ніл ступив до крайнього крісла, оскільки завжди вибирав місце якомога далі, але Аарон плюхнувся в нього першим. Бачачи, що Ніл забарився, Аарон пояснив:

	— Сидітимеш на дивані з Кевіном та Ендрю. Давай, вже падай.

	— Не люблю, коли доводиться тулитись, — сказав Ніл, — і сидіти поруч із твоїм братом теж не хочу.

	— Нікі цілий рік терпів, і ти потерпиш, — відповів Аарон.

	— Ви ж рідня, — заперечив Ніл і тут же згадав, що для «Лисів» це взагалі не аргумент. Ваймак комплектував команду виключно вихідцями із неблагополучних сімей. У «Лисячій норі» вважали, що «родина» — це вигадка, покликана зробити книжки та голлівудські фільми цікавішими. Ще вимовляючи ці слова, Ніл зрозумів, що сперечатися марно, тому сів куди велено.

	Кевін влаштувався на іншому краю дивана, залишивши посередині місце для Ендрю. Ніл знову обвів очима кімнату. Цікаво, як поставляться до перестановки старшокурсники? Його погляд упав на надрукований великим шрифтом розклад, що висів над телевізором, і всередині все стислося. П'ятниця, тринадцяте жовтня — день, коли аутсайдери «Лиси» зіграють проти «Воронів», найсильнішої команди першого дивізіону з університету Едгара Аллана. Це буде повний капець.

	Двері в кабінет Ваймака в коридорі відчинилися, але секундою пізніше задзвонив телефон. Не завдаючи собі клопоту знову зачинити двері, тренер взяв слухавку. Судячи з відповідей Ваймака, хтось капав йому на мозок щодо урізаної лінії нападу. Роздратований тон, певно, не надавав його запевненням переконливості, проте Ніл знав, що тренер абсолютно щирий. Для цієї людини не має значення, скільки Лисів у команді — дев'ять чи двадцять п'ять. Він продовжить битися за них до самого кінця, хоч би яким гірким і кривавим той бій був.

	Тренер ще продовжував розмову, коли відчинилися двері до кімнати відпочинку. Першою увійшла капітан команди Даніель Уайлдс, одразу за нею — її бойфренд Метт Бойд та найкраща подруга Рене Вокер. Всі троє зробили кілька кроків і завмерли, як укопані. Вказуючи пальцем на Ніла, але дивлячись на Кевіна, Ден запитала:

	— І що це все означає?

	— Ти зрозуміла, що це означає, коли ми в суботу забрали його з собою.

	Ваймак грюкнув слухавкою об корпус апарату — чи справді завершив неприємну розмову, чи використав збір команди як привід кинути слухавку. Увійшовши до кімнати відпочинку, він простежив поглядом за витягнутим пальцем Ден. Подивився на Ніла, потім на Кевіна, потім на Аарона; оцінив перестановку і знову втупив очі в Ніла.

	— Начебто ще недавно Ендрю не відчував до тебе симпатії, — зауважив він.

	— І досі не відчуває, — не вдаючись у пояснення, відповів Ніл.

	— Цікаво. — Ваймак ненадовго затримав на ньому погляд, потім повернувся до старшокурсників. — Це того варте? Сідайте, треба поговорити.

	Притулившись спиною до телевізійної тумби, він почекав, поки всі влаштуються, потім схрестив на грудях руки й по черзі пройшовся поглядом по кожному з «Лисів».

	— Еббі написала промову, яку мені потрібно було сьогодні перед вами вимовити. Там було багато хорошого — про мужність, втрати та необхідність згуртуватися у важку годину. Я порвав цей листок і викинув у смітник. Я тут не для того, щоб втішати й підбадьорювати, і я не жилетка, в яку можна виплакатися — з цим звертайтеся до Еббі або їдьте в медцентр до Бетсі. Моя робота — за будь-яких обставин залишатися вашим тренером, не дозволяти вам плювати в стелю і змушувати вас виходити на поле, готові ви до цього чи ні. Можливо, у ваших очах це робить мене лиходієм, проте нам усім доведеться з цим якось жити.

	Тренер глянув на порожні крісла. Команда ексі університету Пальметто існувала на п'ятий рік. Ваймак створив її з нуля й особисто відібрав Сета Гордона до першого складу. Через постійні особисті проблеми Лисів і погано складений контракт, початковий варіант якого дозволяв гравцям безкарно покидати команду, а також через можливість випуститися з університету після четвертого року навчання, Сет виявився єдиним, хто дотягнув до п'ятого курсу разом з «Лисами». У його характері було багато різного — здебільшого поганого, але одного не відібрати: Сет був справжнім бійцем. А тепер він помер.

	Ваймак прокашлявся і провів п'ятірнею по короткому волоссю.

	— Слухайте сюди. Лайно стається. Лайно буде й надалі. Вам краще за мене відомо, що життя — штука несправедлива. Власне, тому ви й тут. Життя не здійснює наші мрії; отримати бажане ми зможемо, тільки якщо боротимемося з усіх сил. Сет хотів, щоб ми перемогли. Щоби після четвертого матчу пройшли далі. На мою думку, заради нього ми повинні викластися на повну. Покажемо, на що ми здатні. Зробімо цей сезон нашим.

	— Годі вже програвати, вам так не здається? — Звернулася до товаришів по команді Ден. — Настав час нарешті перемагати.

	Метт переплів свої пальці з її пальцями й міцно їх стиснув.

	— Ми проб'ємося у фінал.

	— Пусті балачки, — сухо промовив тренер. — Доведіть, що ви здатні дійти до фіналу. Через п'ять хвилин чекаю на всіх на полі в полегшеній формі. Запізнитеся — примушу бігти марафон.

	Дивній мотиваційній промові Ваймака не вистачало звичної удаваної агресії, проте знайомої погрози виявилося достатньо, щоб спонукати Лисів до дії.

	Перевдягалися хлопці мовчки. Ніл взяв форму і зачинився у душовій кабінці. На зворотному шляху він зупинився перед дзеркалом — ряд умивальників із дзеркалами розташовувався між душовими та туалетом. Ставлення Ніла до свого зображення змінювалося залежно від причин. Він був точною копією свого кровожерливого тата, від якого втік вісім років тому. Щоб змінити зовнішність, Ніл вдавався до найпростіших засобів — фарби для волосся і контактних лінз, але постійно користуватися цим способом, живучи з Лисами, було надзвичайно втомлювало. Двічі на день Ніл перевіряв, чи не відросло світле коріння, і спав обличчям до стіни, оскільки на ніч виймав лінзи. Контейнер із лінзами він ховав у наволочці, а в гаманці носив пакетик із фольги із запасною парою. Проблемно, звісно, зате досі допомагало залишатися живим. Втім, Ніл усвідомлював, що цього недостатньо.

	Він і не помітив, як довго простояв перед дзеркалом, поки за ним не прийшли Метт з Кевіном. Ніл побачив їхнє відображення, але не повернувся.

	— У фінал, кажеш, проб'ємося? — спитав він у Метта.

	— Чудеса трапляються, — озвався той.

	— Не варто розраховувати на щось таке ефемерне, — сказав Кевін. — Ти нічого не доб'єшся, якщо стоятимеш стовпом. Закінчуй переодягатися і виходь на поле.

	— Якось на дозвіллі пошукай у тлумачному словнику слово «бездушність», — невдоволено пробурчав Метт. — Рівень твого ЧСВ знизиться, коли ти побачиш поруч зі статтею власне фото.

	— Він має рацію, — втрутився Ніл перш ніж Кевін встиг відповісти. — Шансів, що тренер знайде нам нового нападника у розпал сезону, майже немає. Поки він з цим не розбереться, Кевін і я — все, на що ви можете розраховувати, і користі від нас обох небагато.

	— Чув, Кевіне? — посміхнувся Метт. — Твій запасний вважає, що від тебе користі нуль.

	— Його думка мене не хвилює, — відрізав Кевін, хоча сперечатися не став, і Ніл, на відміну від Метта, це помітив.

	Переважною рукою у Кевіна завжди була ліва, але в грудні минулого року Ріко, засліплений заздрістю та злістю, її зламав. Починаючи з березня, Кевін перенавчався грати правою, проте навіть близько не дотягував до колишнього рівня. Ним захоплювалися вже за те, що він взагалі повернувся на поле, і, все ж таки, втрату колишньої популярності Кевін переживав дуже гостро. Попри всю свою нещадність до інших членів команди, найжорсткіші вимоги він пред'являв себе, і лише з цієї причини Ніл терпів його гордовиту поблажливість.

	Ніл відірвався від дзеркала і перестав одягатися. Ден і Рене чекали хлопців у фоє; всі разом вони вийшли на поле і розпочали розминку. Присвятивши сорок хвилин круговим пробіжкам та інтервальному бігу, «Лиси» потягнулися назад у фоє за водою. Вони якраз зайнялися розтяжкою, коли двері відчинилися. Ніл кинув погляд на старшокурсників, оцінюючи їхню реакцію на появу Нікі та Ендрю. Побіжно ковзнувши очима по тим, що увійшли, Ден повернулася до вправ; обличчя Метта при погляді на усмішку Ендрю напружилося, і тільки Рене зустріла товаришів по команді щирою усмішкою і тихим дружнім «привіт».

	— Привіт, Рене, — привітався Ендрю. — Переїжджаєте назад до гуртожитку?

	— Так, сьогодні ввечері, — сказала Рене. — Вже завантажили речі у фургон Метта.

	Не прокоментувавши це повідомлення, Ендрю пішов у роздягальню. Нікі завмер у нерішучості; він не бачився зі старшокурсниками кілька днів і не знав, чи тепер треба щось сказати. Ден зиркнула на нього знову, але її кам'яне обличчя явно не сприяло спілкуванню.

	— Як ви? — тихо спитав Нікі. — Тримаєтесь?

	— Більш-менш, — сухо відповіла Даніель. У відповідь запитання вона не поставила — судячи з усього, стан Нікі її не хвилював.

	— А Елісон як? — спитав Нікі після паузи.

	— А тобі не насрати? — Огризнувся Метт.

	— Метт, — м'яко дорікнула його Рене, потім подивилася на Нікі. — Ясна річ, їй зараз важко, але ми намагаємося не залишати її одну. Від зустрічі з Бетсі вона все ще відмовляється, але, гадаю, скоро захоче виговоритися.

	— Ясно, — ледь чутно промовив Нікі.

	Дочекавшись, поки підопічні обговорять всі питання, Ваймак жестом вказав на Нікі.

	— Так, бери Ендрю та марш на пробіжку. Я плачу за електрику не для того, щоб ви язиками чесали. Інші — закінчуйте вправи й не забудьте випити води. Як тільки Ендрю та Нікі розігріються, переходимо до відпрацювання вправ. У нас… — Ваймак не договорив: з коридору почувся дзвінок. — Ці п'явки мене доконають! Давно час найняти секретарку.

	Нікі теж пішов у роздягальню, а Ваймак вирушив до свого кабінету до телефону. Ніл, що стояв найближче до відчинених дверей фоє, чув, як тренер відповів на дзвінок. Ваймаку вдалося не роздратуватися і зберегти ввічливий тон.

	— Тренер Ваймак, державний університет Пальметто. Вибачте, що? Хвильку. — Він вийшов у коридор із переносною слухавкою в руці. Натиснувши великим пальцем кнопку відключення мікрофона, Ваймак ногою відчинив двері в чоловічу роздягальню. — Ендрю Джозеф Міньярд, в яке лайно ти вляпався цього разу?!

	— Це не я, це однорукий! — крикнув звідкись із глибини кімнати Ендрю.

	— Негайно тягни сюди свою сраку! — прогарчав Ваймак.

	Двері в роздягальню зачинилися. Ендрю, вже одягнений у форму, з'явився у фоє буквально за кілька секунд. Ваймак продемонстрував йому слухавку і гаркнув:

	— Про тебе питають із поліції. Краще сам все розказуй, доки копи не виклали мені повну версію!

	— Не-а, це не я. Може, запитаєте в мого темного двійника?

	Ваймак кинув на Ендрю убивчий погляд, прибрав палець з кнопки мікрофона і приклав телефон до вуха.

	— Не могли б ви пояснити, в чому, власне, справа, офіцере... як ви сказали? Хіґґінс?

	— Чорт, — здригнувся Ендрю. — Тренере, не треба.

	Ваймак жестом звелів йому замовкнути, але Ендрю схопив тренера за зап'ястя і висмикнув слухавку. Втекти він не встиг — Ваймак згріб його за комір. Міньярд не намагався вирватися, а лише розглядав телефон так, ніби вперше в житті побачив це диво техніки.

	— Не примушуй його чекати цілий день, — поспішив Ваймак.

	Ендрю вивернувся — не для того, щоб звільнитися, а щоб побачити близнюка. Завмерши на середині вправи, Аарон витріщався на брата. Ендрю підняв руки — мовляв, нічого не розумію — і лише тоді приклав слухавку до вуха.

	— Кабан Хіґґінс, це ти? — спитав він. — Справді, ти. Так, здивований. Я не люблю сюрпризи, чи забув? Давай, не тягни. Ти не став би шукати мене через стільки часу, просто щоб поговорити. Говори вже: що треба? — Ендрю помовчав, слухаючи співрозмовника, потім кинув коротке «ні» і натиснув на відбій.

	Телефон майже одразу ж задзвонив знову. Забувши про розтяжку, «Лиси» тепер відкрито стежили за тим, що відбувається. Оскільки Ваймак не звертав на них уваги, Метт сів на одну з лавок, щоб поспостерігати за цією дивною сценою в якості глядача. Ендрю з силою подався вперед, натягнувши тканину джерсі й змусивши Ваймака його відпустити, після чого швидко відскочив якомога далі. Притулившись до стіни, він притиснув вільну руку до вуха і відповів на дзвінок.

	— Що? Ні, я не кидав слухавку. Ну що ти, навіщо мені це робити? Я… Ні. Заткнися.

	Він знову натиснув на кнопку відбою, проте Хіґґінс виявився наполегливим і набрав номер втретє. Після п'ятого дзвінка Ендрю з театральним зітханням зняв слухавку.

	— Говори, — здався він.

	Монолог Хіґґінса тривав майже дві хвилини, і новини, які він повідомляв, явно були не найприємнішими: у міру того, як буйна хімічна веселість Ендрю згасала, змінювався і вираз його обличчя. Шалена посмішка зникла, і на середині розмови він почав нервово притупувати ногою. Остаточно спохмурнівши, Ендрю відвів погляд від Аарона і почав вивчати стелю.

	— Стривай, — нарешті промовив він. — Хто поскаржився? Гей, Кабане, досить мені зуби замовляти. Я чудово знаю, де й з ким ти працюєш. У неї вдома дитина, отже, вона не… Що? Ні. Навіть і не проси. Я сказав «ні». Відвали. Слухай, — трохи підвищив голос Ендрю, — ще раз подзвониш, я тебе закопаю!

	Він кинув слухавку. Телефон більше не дзвонив. Ендрю почекав, переконавшись, що загроза подіяла, потім накрив очі долонею і затрясся від сміху.

	— Чого ржеш? — поцікавився Нікі, який увійшов. — Що я пропустив?

	— Нічого, — пробулькав Ендрю. — Фігня.

	Ваймак перевів погляд з Ендрю на Аарона, потім назад.

	— То що ти накоїв?

	Ендрю розчепірив пальці й через просвіт подивився на тренера.

	— З чого ви взяли, що я щось накоїв?

	— Сподіваюся, це було риторичне питання. — Невинний тон Ендрю не обманув Ваймака. — Навіщо тобі телефонували з поліції Окленда? (Прим. Ред. Окленд — місто в США, в окрузі Аламіда штату Каліфорнія. Розташоване на узбережжі затоки Сан-Франциско)

	— Ми з Кабаном давно знайомі, — відповів Ендрю. — Він просто скучив.

	— Ще раз нахабно збрешеш мені — дуже пошкодуєш.

	— Я майже не збрехав. — Ендрю жбурнув телефон через усю кімнату; апарат вдарився об підлогу з такою силою, що відвалилася кришка. Корпус полетів в один бік, а батарейка — в інший. — Хіґґінс працював за програмою Поліцейської атлетичної ліги (Прим. Ред. Поліцейська атлетична ліга — громадська організація, до якої входять багато відділків поліції США. Співробітники поліції проводять спортивні тренування для підлітків, допомагають виконувати домашні завдання та проводити різноманітні шкільні заходи. Мета програм — покращити фізичну форму та виховати характер підлітків, зміцнити відносини між поліцією та суспільством. Діяльність ПАЛ включає не лише спортивні, а й освітні програми та програми молодіжного лідерства) — думав, що наставить важких підлітків на істинний шлях, якщо після уроків робитиме з ними зарядку. Типу вас чувак. Такий самий упертий ідеаліст.

	— Ти три роки тому виїхав з Окленда

	— Ага. Навіть приємно, що він мене й досі пам'ятає. — Ендрю ліниво змахнув долонею — мовляв, що тут поробиш — і попрямував до дверей. — Ну, до завтра.

	Ваймак заступив йому шлях рукою.

	— Ти куди це?

	— Іду. — Ендрю вказав на двері. — Я ніби попрощався з вами до завтра. Чи не почули, чи що?

	— У нас тренування, — втрутилася Ден. — А в п'ятницю гра.

	— Для цього маєте Жанну д'Ексі. Без мене якось обійдетесь.

	— Кінчай мені тут клеїти дурня! — Вибухнув Ваймак. — Я питаю, в чому справа?

	Ендрю страдницьки помацав власного лоба.

	— Ох, тренере, здається, я підхопив застуду. Кхе-кхе. Краще піду, доки не заразив усю вашу команду. У вас і так народу залишилося небагато. Вам більше не можна втрачати гравців.

	Рот Кевіна стиснувся в тонку напружену лінію.

	— Ендрю, годі! Ти не можеш ось так піти.

	На секунду повисла тиша, а потім Ендрю обернувся, і на його губах грала широка знущальна усмішка.

	— Не можу, так, Кевіне? Я покажу тобі, що можу і чого не можу. Тільки спробуй сьогодні витягти мене на це чортове поле, взагалі більше мене не побачите. Нахуй ваші тренування, стартовий склад і ваше злоєбуче ексі!

	— Припини! Ми не маємо часу на твої істерики.

	Ендрю розвернувся і вдарив у стіну кулаком так, що розбив до крові руку. Кевін ступив уперед, виставивши перед собою долоню, ніби хотів утримати Ендрю від повторного виплеску люті, але Ваймак опинився ближче — він перехопив руку Міньярда і відтяг його від стіни. Наче не помічаючи цього, Ендрю продовжував свердлити очима Кевіна і, коли той відступив, спробував звільнитися з хватки Ваймака.

	— Кхе-кхе, тренере, — знову повторив Ендрю, — я краще піду.

	— Відпустіть його, тренере, — озвався Аарон. — Будь ласка.

	Втомлений погляд Ваймака ковзнув з одного брата на іншого, проте Аарон мовчки дивився на підлогу, а з усмішки Ендрю нічого не можна було прочитати. Нарешті Ваймак відпустив його руку і сказав:

	— Нас з тобою чекає дуже довга і серйозна розмова, Ендрю.

	— Чудненько, — і оком не змигнув Міньярд. Наступної миті його вже й слід простиг.

	— Ні, правда, — сказав Нікі, коли двері за Ендрю зачинилися, — що я пропустив?

	— Аароне, що це означає? — Зажадав пояснень Ваймак.

	— Поняття не маю, — байдуже сказав той.

	— Не бреши!

	— Поняття не маю, — повторив Аарон голосніше. — Я не знаю, навіщо дзвонив Хіґґінс. Передзвоніть йому самі або звертайтеся за відповідями до Ендрю. Кабан був його куратором, а не моїм. Я взагалі бачив його лише один раз.

	— Але чогось запам'ятав.

	— А, — раптово дійшло до Нікі, — так це той самий.

	Він не договорив, проте Аарон зрозумів, що мав на увазі кузен.

	— Так. Саме він повідомив мені, що в мене є брат-близнюк.





Розділ другий


	Крім загадкової фрази, інших відповідей від Аарона на тренуванні отримати не вдалося. Ваймак перестав тиснути, щойно зрозумів, що питання особисте. Ніл очікував, що старшокурсники порушать тему, вийшовши на поле, де тренер їх не почує, однак вони, за прикладом Ваймака, виявляли тактовність. Час від часу вони з цікавістю поглядали на Аарона та Нікі, але ні про що не питали.

	Без Сета, що вічно чіплявся до Кевіна і Нікі, без Елісон, що звикла кричати на всіх підряд, і без Ендрю на воротах з його постійними жарти тренування проходило до того спокійно, що робилося незручно. Час не було витрачено даремно лише завдяки Кевіну та Даніель. Варто було одержимому грою Кевіну опинитися на полі, і відвернути його увагу вже не могло ніщо на світі, а Ден чудово справлялася з обов'язками капітана. Вона підганяла Лисів, коли ті зменшували темп, і заповнювала незграбні паузи розмовами. І все-таки, коли Ваймак оголосив, що тренування закінчено, Ніл явно відчув загальне полегшення.

	Зі стадіону всі поїхали одночасно, але Хеммік, як завжди, знехтував правилами дорожнього руху, а тому він і його пасажири дісталися до гуртожитку першими. Нікі припаркував автомобіль у далекому кінці паркування для спортсменів, і всі четверо попрямували до «Лисячої вежі». На півдорозі вони помітили фігуру, що їх очікувала. Ендрю сидів на тротуарі, обхопивши руками схрещені щиколотки, і спостерігав за наближенням товаришів.

	— При застуді рекомендується постільний режим, — сухо зауважив Кевін.

	— Який ти дбайливий, — посміхнувся Ендрю. — Не плач, Кевіне. Міцний сон, доза вітаміну С і все як рукою зніме.

	Нікі присів перед ним навкарачки.

	— Гей, ти як, нормально?

	— Що за дивні запитання, Нікі?

	— Просто хвилююся.

	— Тоді це вже проблема. Ну нарешті!

	Ніл обернувся: на паркуванні з'явилася вантажівка Метта. Перш ніж для здоровезного фургона знайшлося вільне місце, паркування йому довелося об'їхати двічі. Ендрю жестом наказав Нікі не загороджувати огляд, і той слухняно підвівся і відійшов убік. Дочекавшись, поки Ден, Метт і Рене підійдуть ближче, Ендрю розкинув руки.

	— Рене, слава богу! З поверненням. Ходімо, я тебе забираю. Ти ж не проти? От і чудово.

	Рене запізно кивнула.

	— З собою щось брати?

	— Я вже все взяв. — Ендрю підвівся і попрямував до виходу з паркування. Рене повернулася на сто вісімдесят градусів і пішла слідом, наздогнавши його за кілька широких кроків. Ніл кинув погляд на Ден. Її губи стиснулися в тонку ниточку, проте здивованою вона не виглядала і гукати подругу не стала. Метт відкрив рота, збираючись вставити своє слово, але по обличчю Даніель зрозумів, що краще промовчати. Всі ніби завмерли, і тільки коли Ендрю і Рене зникли з очей, Аарон різко розвернувся і попрямував геть, але не до гуртожитку, а по дорозі, що огинала «Лисячу нору» і вела назад до кампуса.

	— Так, — нарешті подав голос Метт, — може, вже якось це обговоримо?

	Попри спеку, Нікі мерзлякувато зіщулився і мотнув підборіддям у бік входу.

	— Спершу треба випити.

	Гравці університетської команди ексі займали три кімнати на третьому поверсі. Ендрю зі своєю компанією жив у тій, що ближче до сходів, у наступній жили дівчата, а останню ділили Метт і Ніл — тепер уже без Сета. Коли вони підійшли до дверей, Ден підбадьорливо стиснула пальці Метта з такою силою, що побіліли кісточки, але йому, очевидно, це не допомогло. Він безглуздо витріщався на в'язку ключів, затиснуту в іншій руці, ніби забув, яким ключем треба відчиняти.

	— Він був таким засранцем, — пробурмотів Метт.

	— Знаю, — зітхнула Ден.

	Метт набрав повні груди повітря і зрештою зважився відімкнути замок. Відчинив двері та відразу відскочив, ще міцніше вчепившись в руку Ден. Похмурий вираз обличчя Даніель змусив Ніла витягнути шию, але щось розгледіти з-за спини Метта було важко. Втім, довго чекати не довелося: Ден зібралася з духом і увійшла першою, тягнучи Бойда за собою. Ніл зупинився на порозі, оцінюючи зміни.

	Востаннє він був тут у неділю вранці й то забіг лише для того, аби зібрати сумку для переїзду до Ваймака. У неділю кімната виглядала як завжди, але за минулі дні хтось виніс усі речі Сета. Крім того, зникли третій письмовий стіл та тумбочка, яку Сет перетворив на міністелаж для підручників та конспектів. Зяюча порожнеча між столами Ніла та Метта впадала в око.

	Залишивши старшокурсників наодинці з цією новою пусткою, Ніл попрямував до спальні. Двоярусне ліжко Ніла і Метта нікуди не поділося, а ось ліжко Сета забрали. Залишилися лише дві скриньки для одягу — колись вони були запхані під ліжко, а тепер являли світові свою покриту тонким шаром пилу поверхню. Ніби ніякого Сета Гордона тут ніколи й не було, ніби його зовсім не існувало. Ніл подумки запитав себе: чи зникнуть так само легко всі нагадування про нього самого?

	Кинувши сумку на комод, він повернувся до вітальні. Ден і Метт сиділи на дивані, тісно притиснувшись один до одного. Метт свердлив очима ту ділянку стіни, де раніше стояв стіл Сета. Ден поглянула на Ніла, але з її вуст не злетіло жодного слова. Чи то розуміла, що він не потребує втіхи, чи просто не знала, що говорити.

	Незабаром підтягнулися Нікі та Кевін. Нікі приніс велику майже дволітрову пляшку рому і почату пляшку коли; Кевін дістав із кухонної шафки склянки. Нікі з видимим зусиллям відірвав погляд від спорожнілого простору вітальні. Він поставив напої на кавовий столик, а потім сів, підігнувши коліна, навпроти Ден та Метта. Кевін розмістив на столику п'ять склянок і влаштувався поряд із Нікі.

	Встигнувши забрати склянку до того, як Нікі почне розливати алкоголь, Ніл сів у куті столика, звідки бачив усіх одразу. Нікі наповнив склянки, роздав їх Лисам і підняв свій у мовчазному тості. Його ніхто не підтримав, проте Нікі не став довго чекати й одним махом проковтнув половину порції, а потім долив ще й знову подивився туди, де раніше стояв стіл Сета.

	— Ну, — невпевнено почав він, — ось, значить, як.

	Продовжити йому завадив Метт. На обличчі Метта ясно читалося, що він поки не готовий говорити про Сета, тим паче з Хемміком. Він відволік Нікі, змінивши тему:

	— Як вийшло, що Аарон не знав про брата?

	Нікі скривився, хоча Ніл не зрозумів, від чого — від питання чи різкого тону Метта.

	— Вони ж близнюки. — Нікі зробив паузу, щоб до всіх дійшло, по черзі оглянув незрозумілі обличчя товаришів і недовірливо насупився. — Ну, прикиньте самі. Уявіть себе на місці моєї тітки Тільди. Ось ви б горіли бажанням повідомити Аарона, що здали його брата-близнюка до притулку відразу після народження? Вона сподівалася, що ця таємниця ніколи не відкриється.

	— Але Аарон якось дізнався, — подав голос Ніл.

	Нікі скупо посміхнувся.

	— Так. І з того часу я вірю в долю. Аарон народився і виріс у Сан-Хосе. Мабуть, тітці Тільді набридло зустрічатися з місцевими чоловіками, і вона почала заводити знайомства по інтернету. Аарону якраз стукнуло тринадцять, коли тітка Тільда зійшлася з тим чуваком з Окленда. Новий дружок вирішив, що їм найкраще зустрітися на футбольному матчі — і весело, і цікаво, і народ навколо, — так що вона посадила Аарона в тачку і помчала в Окленд.

	Аарон розповідав, що він стояв у черзі за пончиками, коли до нього підійшов якийсь коп, назвав його Ендрю і заговорив, як зі старим знайомим. Аарон спочатку вирішив, що він або божевільний, або просто обізнався, але коп швидко допетрав, що до чого.

	— Хіґґінс, — здогадався Метт.

	— Так. Як тільки Хіґґінс зрозумів, що перед ним не той брат, він змусив Аарона відвести його до тітки Тільди. Розумієте, Хіґґінс подумав, що тітка Тільда — названа мати й що система опіки чомусь розлучила Аарона з Ендрю. У нього виникла ідея возз'єднати сім'ю. Загалом, тітка залишила йому свій номер телефону, щоб якнайшвидше відповісти, і відвезла Аарона додому. Не знаю, навіщо вона дала номер. Може, посоромилася відмовити чи не хотіла говорити правду. Хоч би що там було, наступного дня їй зателефонувала названа мати Ендрю, щоб влаштувати зустріч братів, але тітка Тільда сказала «ні». Вона дала зрозуміти, що не хоче нічого знати про Ендрю: ні як він виглядає, ні як живе, нічого. Вона навіть взяла з тієї жінки обіцянку більше ніколи їй не дзвонити.

	Нікі прикінчив другу склянку і налив собі третю.

	— Але Аарон зрозумів, хто дзвонить, і йому так не терпілося з'ясувати подробиці, що він не чекав, поки мати закінчить розмову. Щойно тітка Тільда підняла слухавку на кухні, він побіг у спальню, де стояв паралельний телефон. Отак усе й випливло назовні. — Нікі подивився на свій напій. — Аарон сказав, що це був найгірший день у його житті.

	— Господи, — жахнувся Метт, — я його розумію. Він зізнався матері, що підслухав?

	— О так. Потім вони про все поговорили. Але тітка Тільда була категорично проти будь-якого спілкування з Ендрю, тому Аарон сам потай зателефонував до поліції Окленда. Він знайшов координаторів програми ПАЛ та попросив їх передати його контактні дані Ендрю. А через два тижні отримав електронкою лист, який звучав щось на кшталт: «Пішов нахуй».

	Метт стомлено потер скроні.

	— Так, це схоже на Ендрю.

	— Деякі люди не змінюються, — знизав плечима Нікі.

	— І як же Ааронові вдалося вмовити Ендрю? — Запитала Ден.

	Нікі подивився на неї з подивом.

	— Ніяк.

	— Стривай, — не зрозуміла Ден. — Що означає «ніяк»?

	— Аарон більше не намагався йому писати. Не знаю, хто розповів названимбатькам Ендрю про Аарона — сам Ендрю чи той коп, Філ Хіґґінс, — але названа мати Ендрю надіслала Ааронові листа. Хотіла, щоб навесні Аарон знову спробував зв'язатися з Ендрю; говорила, типу, на канікулах вони всі замоталися, вдома багато чого по-новому, таке інше. Коротше, Аарон сидів і чекав, та й дочекався. У березні Ендрю загримів у колонію, а Аарон потроху передумав знайомитись із братом. Через два місяці тітка Тільда продала будинок у Сан-Хосе та разом з Аароном переїхала до Південної Кароліни.

	— То коли вони таки зустрілися? — не могла втямити Ден.

	— Мій батько дізнався про Ендрю п'ять років тому, виходить ... — Нікі почав загинати пальці, — років чотири з половиною плюс-мінус. Батько поїхав до Каліфорнії поговорити з названими батьками Ендрю та відвідати його у колонії. Через місяць він привіз до нього Аарона, хоча я не вважаю це півгодинне побачення під наглядом за повноцінне знайомство. По-справжньому вони зустрілися через рік, коли Ендрю випустили по УДЗ (Прим. Ред. Умовно-дострокове звільнення) і мій батько мало не силоміць змусив сестру забрати другого сина додому.

	Нікі покрутив склянку в руках.

	— Дивно, так? Якщо так прикинути, вони знають один одного лише три з половиною роки.

	— Так, заплутана історія, — кивнув Метт.

	— Так, і це ще згладжена версія, — сказав Нікі. — Ось, звідки Аарон і Ендрю знають Хіґґінса. Поняття не маю, з якого дива він знову зателефонував Ендрю, але питати не збираюсь. Життя Ендрю в прийомній сім'ї — щось типу забороненої теми. Я її не торкаюся, якщо тільки він сам про це не зав’язує розмову.

	— А раптом щось трапилося? — припустила Даніель. Не схоже було, що Хіґґінс просто скучив. Раптом копи розкопали якісь минулі грішки Ендрю і тому його можуть не допустити до матчів? Може, Філ своїм дзвінком хотів попередити Ендрю про розслідування?

	— Ендрю сам із цим розбереться, — відрізав Нікі.

	— Звучить не надто обнадійливо, — зітхнула Ден.

	Зрештою Нікі та Кевін залишилися вечеряти зі старшокурсниками. За весь час з початку червня, відколи «Лиси» зібралися в кампусі в повному складі, Ніл уперше бачив, як хтось із компанії Ендрю спілкується з рештою членів команди. Ніл пов'язав це з відсутністю близнюків. Він чув, як Нікі дорікав Аарону за звичку кузенів триматися окремо, проте Аарона його нарікання анітрохи не зачепили. Сьогодні ж, коли поряд не було ні Аарона, що вічно його відволікав, ні Ендрю, який, немов пастух, не дозволяв йому відбиватися від стада, Нікі був вільний робити все, що заманеться.

	Виходити на вулицю не хотілося, тому Лиси замовили доставку їжі, а щоб уникнути подальших неприємних розмов, Ден включила фільм. Кіно закінчилося раніше, ніж повернулися близнюки, але Нікі вважав, що на сьогодні досить випробовувати долю.

	— На добраніч, — попрощався він після того, як допоміг прибрати зі столу.

	— Побачимося вранці, — сказала Ден, зачиняючи двері за ним та Кевіном.

	Відпустивши дверну ручку, вона кинула на Метта здивований погляд.

	— Це було дивно.

	— Так, — погодився Метт. — Цікаво, чи є шанси зібратися разом ще раз?

	— Метт... — Ден замовкла і кинула погляд на порожнє місце біля стіни, де раніше стояв письмовий стіл Сета, ніби не наважувалася вимовити наступну фразу вголос. — Як думаєш, чим це обернеться для нас цього сезону?

	Враховуючи, що Ваймак цілеспрямовано відбирав у команду лише важких підлітків, «Лиси» з першого дня були вкрай роз'єднаною групою. Вони були командою, але не розуміли принципів злагодженої гри, а ієрархію встановлювали грубою силою. Проте з початком тренувань у червні дев'яносто відсотків конфліктів у команді спалахували з вини Сета, який будь-якої хвилини був готовий почати сварку з Кевіном, Нікі або близнюками. Сет не хотів взаємодіяти з ними ні на полі, ні за його межами, змушуючи інших Лисів приймати ту чи іншу сторону.

	На обличчі Метта застиг насторожений вираз — він ніби сумнівався, чи варто заводити цю розмову так скоро після смерті Сета, але все ж таки відповів:

	— Не надто сподівайся. Плювати їм на Сета. Він все одно б нікого навколо себе не згуртував.

	— Але?.. — підказала Ден — і вона, і Ніл почули це «але» в інтонації Метта.

	— Але-е, — згідно протягнув Метт, дивлячись на Ніла, — у нас нарешті є своя людина.

	Ніл спантеличено подивився на обох.

	— Ви про що?

	— Таке вже одного разу було. З Кевіном, — пояснив Метт. — Вони заявили на тебе свої права і тепер мають намір потягнути за собою на дно кролячої нори.

	Ден поклала руки на плечі Ніла і серйозно поглянула йому у вічі.

	— Не забирайся так глибоко, гаразд? Інакше забудеш про нас. Стій однією ногою в норі, а іншою — на поверхні, разом із нами. Ти станеш тією ланкою, яка об'єднує команду. Без компанії Ендрю нам до фіналу не дійти. Дай слово, що постараєшся.

	— Навряд чи з мене вийде ця ланка, — зізнався Ніл.

	— У тобі точно є щось, що цікавить Ендрю, — зауважив Метт, — а куди піде Ендрю, туди рушать і інші. Просто тисни на нього сильніше, ніж він тисне на тебе.

	На словах все здавалося легко і просто, проте Ніл усвідомлював, що це не так.

	— Я спробую.

	— Чудово. — Насамкінець Ден ще раз підбадьорливо стиснула його плечі. — Більшого в тебе ми не просимо.

	Даніель плюхнулася на диван і притягла до себе Метта. Ніл сів за свій стіл і спробував зробити бодай частину домашніх завдань. Ішов лише другий тиждень навчання, а він уже відставав. Він узявся було читати підручник з хімії, але вже через пару абзаців голова почала важчати. Здолавши ще три сторінки, Ніл зрештою здався і відштовхнув книгу вбік.

	— Ніле? — гукнула його Ден.

	— Чому хімія така дуже складна? — спитав він, переходячи до наступного завдання.

	— Якщо дізнаюся, тобі скажу першому, — пообіцяла Ден. — Можеш звернутися за допомогою до Аарона, у нього біологія та хімія — профільні предмети.

	Ніл подумав, що краще отримати «незарах», ніж провести зайву годину в товаристві Аарона. З іспанською він впорався швидше, зате історія навівала на нього нестерпну нудьгу. Він кинув підручник історії поверх підручника хімії та тупо дивився на завдання з англійської. Сяк-так здолавши його, Ніл поліз у рюкзак за підручником математики й раптом виявив, що Ден і Метт не зводять з нього очей.

	— Скільки у тебе предметів? — нахмурилася Даніель.

	— Шість, — відповів Ніл.

	— Жартуєш? Навіщо тобі стільки?

	Ніл перевів погляд на Метта.

	— Так було написано у каталозі.

	Ден закотила очі.

	— Ця програма розрахована на чотири роки навчання. А у твоєму контракті прописані п'ять років, і взагалі-то не випадково. Усі розуміють, що освоїти повний курс дисциплін, постійно беручи участь у змаганнях, неможливо. Чотири, — Ден показала чотири пальці. — Чотирьох предметів для студента денної форми достатньо. У цьому семестрі більше не набирай, гаразд? Подумай, які предмети для тебе найважчі, і відмовся від них. Ти не зробиш краще ні собі, ні нам, якщо всохнеш від навчання.

	— І що, можна так просто відмовитися? — здивувався Ніл.

	— У перші два тижні — так, — кивнув Метт. — Де твій розклад? Дай подивитися.

	Ніл витяг з теки листок і простяг Мету. Ден поплескала долонею по дивані, запрошуючи Ніла сісти поруч, забрала розклад і розташувала його так, щоб усім було видно.

	— Дивись. — Вона показала пальцем на список занять понеділка, середи та п'ятниці. — Тут і зайвий вдих зробити ніколи. З такими навантаженнями довго не витримаєш. Коли я навчалася у старших класах, то на додачу працювала в нічну зміну і була капітаном шкільної команди ексі. Чесно? Я мріяла здохнути. Не хочу, щоб з тобою сталося те саме. Метт казав, що ви з Кевіном ще й влаштовуєте нічні тренування. Ти взагалі колись спиш?

	— На лекціях, — зізнався Ніл.

	— Погана відповідь. — Ден жартівливо стукнула його по лобі. — Май на увазі, середній бал за семестр ніхто не скасовував.

	— Ден повторює цю фразу щороку, — з-за її плеча подав голос Метт. — Якщо твоя мета стати профі й потрапити до збірної країни, всі ці предмети тобі взагалі не знадобляться. Навчання в універі — лише засіб для досягнення мети та можливість грати в ексі, так що зайвий раз не рви причинне місце. Зараз увімкну ноут, зайдемо на університетський портал.

	Поки Метт діставав ноутбук, Ніл аналізував свій розклад і прикидав варіанти. Для нього головним було не те, які дисципліни забирають найбільше часу, а саме їх радила прибрати Ден; головне — без чого він може обійтися в принципі. Ніл вважав за краще не повідомляти товаришів по команді, що розраховує провчитися в Пальметто лише рік. Якщо він покине якийсь предмет, то розпрощається з ним назавжди. Вибір, таким чином, падав на історію та хімію – їх Ніл терпіти не міг. Англійську і риторику він теж не дуже любив, проте знання в цій галузі могли стати в пригоді пізніше, коли він знову опиниться в бігах. Іспанська — штука, безумовно, корисна, а математика принаймні цікава.

	Після того як ноутбук завантажився, Метт передав його Нілу, і той увійшов у профіль на порталі університету. Перегнувшись через Ден, Бойд вказав пальцем потрібні посилання.

	— Так краще? — посміхнулася Ден, коли оновлений розклад з’явився на екрані. — Дивись: між історією та риторикою в тебе було одне вікно, а тепер аж дві вільні пари. Сюди, коли хочеш, можна поставити додаткові заняття. Щовівторка і щочетверга у тебе всього одна пара в першій половині дня, так що до тренування залишається багато часу на сон і домашку. По-моєму, добре виходить, га?

	— Так, дякую, — сказав Ніл, якого сон цікавив значно більше за домашні завдання.

	— Не дякуй, просто не забувай про нас. Ми — твоя команда, — нагадала Ден. — Ми завжди поруч, якщо треба допомогти з навчанням чи тренуваннями, або якщо захочеш поговорити. У всіх нас за спиною свій досвід, свої травми та переживання, але підтримка потрібна кожному, просто треба навчитися її приймати. Тепер у тебе є ми.

	Що на це відповісти? Ніл і сам не знав, що більше напружувало: те, що Ден говорила щиро і він їй вірив, або те, що він все одно не зможе скористатися запропонованою допомогою. Його особисті демони Лисам не по зубах. Єдиний, кому Ніл наважився довірити якусь напівправду, — це Ендрю Міньярд, і зробив він це лише у пориві відчаю.

	На щастя, стукіт у двері позбавив його необхідності відповідати. Ніл почав підійматися, але через ноутбук на колінах забарився, і Метт його випередив. Ніл припускав, що це хтось із сусідів коридором, приятелів Сета, але на порозі стояла Рене. Мет відійшов убік, пропускаючи її до вітальні. Ден під боком у Ніла тихо вилаялася собі під ніс, проте слів він не розібрав — його увагу привернула несподівана кульгавість Рене.

	— Даремно ти на це погоджуєшся, — сказала Ден.

	— Знаю, — коротко відповіла Рене.

	Поки Метт порпався на кухні, вона зайняла місце, що звільнилося на дивані. Незабаром Метт повернувся з пакетом льоду, і Рене, вдячно посміхнувшись, приклала його до кісточок правої руки. Коли вона почала розминати пальці, куточок її рота трохи смикнувся від болю, але в іншому обличчя випромінювало спокій. Ніл очікував, що Метт і Даніель почнуть схвильовано метушитися навколо неї, проте вони ні про що не питали.

	— Якщо назріває проблема, краще одразу скажи, — попередила Ден.

	Рене похитала головою.

	— Для нас проблеми не буде. У будь-якому разі, питання суто особисте. Завтра він прийде на тренування.

	Нілу здалося, ніби він потрапив у якийсь паралельний всесвіт.

	— Ендрю тебе вдарив?

	— Так, кілька разів, — підтвердила Рене. — Я забула, яка у нього швидка реакція, коли він під дією таблеток.

	Ніл обвів очима усмішку Рене, різнокольорові кінчики волосся, ланцюжок із хрестиком на шиї. Він остаточно заплутався. Рене попереджала, щоб він не вважав її такою вже чудовою, проте, на думку решти, Вокер була справжньою душею команди. Скільки Ніл її знав, вона тільки те й робила, що всіх мирила. Досі здивування викликала лише її дивна дружба з Ендрю.

	— Рене та Ендрю — спаринг-партнери, — пояснив Метт.

	Очевидно, для нього і Ден це в принципі не звучало дико — на відміну від Ніла, якому не спадало на думку нічого іншого, як прямо запитати, навіщо лагідній та милій християнці битися на кулаках з товаришем по команді, позаочі визнаним небезпечним соціопатом. Він спантеличено поглянув на Метта, проте той, бачачи його сум’яття, лише посміхнувся. Ніл перевів погляд на Ден, але вона займалася рукою Рене. Нарешті Рене підвела очі й зглянулась над ним.

	— Ніле, я звернулася до віри нещодавно. Ендрю мої релігійні переконання не хвилюють; для нього важливіша та людина, якою я була раніше. У нас із ним більше спільного, ніж ти думаєш. Тобі ж тому зі мною некомфортно?

	Ден і Метт з цікавістю подивилися на Ніла. Очевидно, весь цей час вони не помічали, як старанно він уникав залишатися з Вокер наодинці. Проігнорувавши спрямовані на нього погляди, Ніл сказав:

	— Мені некомфортно, бо я не розумію тебе. Ти для мене загадка.

	— Можна ж і спитати, — спокійно відповіла Рене.

	— Так просто? — здивувався Ніл.

	— Я не пишаюся своїм минулим, але якщо його приховувати, рани ніколи не затягнуться. Коли відчуєш, що готовий до розмови, дай знати. Я хочу, щоб між нами не було непорозуміння. Вип'ємо по чашці кави, поговоримо про все, що тебе цікавить. А зараз... — Рене сперлася здоровою рукою на підлокітник дивана і встала, — я мрію тільки про гарячий душ та ліжко. Просто з ніг валюсь.

	Ден взяла подругу під руку і подивилася на хлопців.

	— Можете переночувати в нас, якщо хочете. Якщо вам здається, що… — Вона не закінчила, але погляд, яким вона обвела кімнату, казав більше за всякі слова. — Для тебе, Ніле, у нас є футон.

	— Я залишусь тут, — похитав головою Ніл. — Але в мене нічне тренування з Кевіном, тож забирайте з собою Метта.

	— Впевнений? — спитав Метт.

	— Так, — кивнув Ніл. — Зі мною все буде гаразд.

	Метт завагався, потім цьомкнув Ден у щоку.

	— Дочекаюся, поки за ним зайде Кевін, і прийду. Побачимось.

	Він провів дівчат до дверей і зачинив їх. Після їхнього відходу кімната відразу стала в тисячу разів більшою. Між Нілом та Меттом повисла важка, як камінь, тиша.

	— Щось він затримується, — промовив Метт у незграбній спробі порушити мовчанку. — Може, Ендрю зовсім озвірів і ваше тренування накрилося?

	— Може.

	Ніл сів за свій стіл. Зазвичай Кевін заходив за ним о десятій, а Ендрю чекав їх у машині, але сьогодні Ендрю кілька годин був відсутній з Рене. Було вже за одинадцяту. Витріщаючись на годинник, Ніл позіхнув у кулак. Треба просто піти до Кевіна і запитати, буде тренування чи ні. Він вирішив, що за півгодини так і зробить. За сім хвилин до спливу відведеного часу Кевін нарешті з'явився на порозі.

	— Давав би ти йому хоч іноді поспати, — сказав Метт, теж виходячи в коридор, щоб перейти до кімнати дівчат.

	— Відіспишся, коли виграємо фінал, — кинув Кевін.

	Ендрю, як завжди, чекав у машині. Попри денну сварку, зараз між ними не відчувалося жодної напруги. Коли Кевін і Ніл сіли в салон, Ендрю не промовив жодного слова і так само мовчки відвіз їх на стадіон. Можливо, він був знесилений після поєдинку з Рене, а може, йому було глибоко начхати. Ніл думав про це, дивлячись, як Ендрю сходами підіймається на трибуни.

	— Ну, де ти там? — покликав Кевін з-за дверей.

	Ніл відігнав думки про Міньярда і слідом за Кевіном вийшов на поле.





Розділ третій


	У четвер тренування пройшло з ще більшим скрипом, ніж у середу. Звичайно, можна було б звалити все на накачаного таблетками Ендрю, який повернувся і став на ворота, проте той здебільшого поводився пристойно, жодного разу не згадав Сета і майже не спілкувався зі старшокурсниками.

	Проблема полягала в тому, про що Ден і Метт подумали ще вчора: без Сета команда виглядала на полі набагато більш злагодженою. Особисті перепалки між Ендрю, Аароном та Нікі не заважали їм добре розуміти один одного на полі. Бойд також чудово взаємодіяв з ними — завдяки таланту і тим випробуванням, яким Ендрю піддав його минулого сезону. Ден була чудовим капітаном і не давала партнерам по команді стояти на місці, блискуче справляючись із роллю роздавача пасів. Кевін безбожно ганяв Ніла, змушуючи працювати на межі можливостей, але той лише міцніше стискав зуби та щосили намагався не відставати. Рене, своєю чергою, вміло згладжувала гострі кути, щойно вони виникали.

	Вперше за час свого існування «Лиси» виступали як міцна команда. Ден і Метт бачили це, проте Ніл не міг не помічати явного почуття провини, що миготіло як на їхніх обличчях, так і в репліках, якими обмінювалися в перервах. Обидва відмовлялися знаходити в загибелі Сета плюси для команди й, тим більше, цими плюсами користуватися. Нілу хотілося сказати їм, що смерть — не привід гальмувати, однак такий прояв людяності його зворушив. Щоправда, він сподівався, що до початку наступної гри вони візьмуть себе в руки.

	На полегшення Лисів, другий матч цього сезону потрібно було грати на виїзді. Відсутність Сета відчувалася навіть на тренуваннях, а на першій грі в рідних стінах воно взагалі давило б і відволікало. Ніл розумів, що Елісон ще не готова до цього.

	У п'ятницю Ваймак зібрав їх на стадіоні о дванадцятій тридцять — з тим розрахунком, щоб виїхати з Пальметто завчасно. Він відпросив Лисів з останніх пар, проте від математики та іспанської Ніла це не врятувало. Після матики він закинув сумку до гуртожитку та приєднався до команди. Щоб переконатися, що все на місці, в коридорі Ден перерахувала Лисів по головах, після чого вони на двох авто виїхали на стадіон.

	Починаючи з суботньої поїздки до Колумбії, Ніл їздив у «Лисячу нору» і назад разом із кузенами та Кевіном. У фургоні Метта місця було більше, ніж на задньому сидінні машини Аарона, проте в суботу ввечері Ендрю чітко і ясно наказав Нілу постійно перебувати в полі зору Кевіна і підтримувати його зацікавленість у Нілі як у перспективному гравці. Ніл міг би заперечити, що сидіння позаду Кевіна в авто навряд чи щось змінить, але тепер Ден і Метт вважали його сполучною ланкою команди. Вони мали рацію: ключем до згуртування «Лисів» був Ендрю Міньярд. Ніл розумів, що повинен поводитися взірцево, поки не намацає вірні важелі впливу на Ендрю, а тому змирився з власним невдоволенням і робив, що сказано.

	Коли вони під'їхали до паркування, з'явився новий привід для занепокоєння. Весь тиждень Еббі не відходила від Елісон і не показувалася в «Лисячій норі», але сьогодні її машина стояла біля стадіону. Це означало, що Елісон також тут.

	У суботу вранці під час прямого ефіру, що транслювався на всю країну, Ніл публічно образив Ріко Моріяму. Кевін попередив товаришів по команді, що удар Ріко у відповідь буде блискавичною. Того вечора Лисам варто було б триматися разом, але Сет та Елісон із друзями вирішили пройтися барами. Ніл бачив Сета якраз перед відходом. Він пам'ятав, як попрощався зі старшокурсниками та разом із компанією Ендрю поїхав до Колумбії. Через чотири години Гордон був мертвий.

	Трагічна випадковість, що співпала по часу, чи справа Ріко? У друге просто не віриться, але перше було неможливо. Елісон добре знала погані звички свого хлопця, знала, що Сет любить змішувати алкоголь з антидепресантами, які йому приписав лікар. Ніл на власні очі бачив, як Елісон перевірила кишені Сета і, не знайшовши пляшечки з таблетками, примирливо поцілувала його в губи. Якимось незрозумілим чином, однак, у Гордона сталося передозування, і Ендрю не сумнівався, що за цим стоїть Ріко.

	Ніл не вважав себе безпосередньо причетним до чиєїсь смерті, хоч і знав, скільки народу полягло за той час, поки вони з матір'ю намагалися залишитися живими. Найбільше Ніл боявся стати копією батька, але й бути схожим на матір теж не хотів. Кожен із батьків був нещадний по-своєму, і Ніл, попри всі свої труднощі у спілкуванні з людьми, не збирався перетворюватися на монстра. Проте, судячи з початку сезону, подібна трансформація цілком могла стати неминучою.

	Йому потрібен час, щоб поміркувати над обома версіями загибелі Сета, хоча, з іншого боку, кого хвилює, що він там думає? Якщо Елісон проведе паралелі та звинуватить його у смерті Гордона, на будь-якому контакті з нею цього сезону можна ставити хрест. Ніл усвідомлював, що стосунки з Елісон треба якось налагодити, тільки як? Він зроду не володів талантом справляти гарне враження та схиляти до себе оточуючих, і навряд чи дівчина на зразок Елісон стане першою в його списку досягнень.

	При погляді на Елісон Рейнольдс одразу виникало непорозуміле питання: яким чином її взагалі занесло в команду «Лисів»? Володіючи зовнішністю принцеси з обкладинки глянцевого журналу, на полі вона могла боротися з найкращими. Елісон відмовилася виправдовувати чиїсь очікування, а її прямота часом межувала з жорстокістю. Бувши спадкоємицею багатомільярдної батьківської імперії, вона не збиралася терпіти ті рамки, які накладало розкішне життя. Елісон хотіла відвоювати право бути собою; виходячи на поле, хотіла довести, чого варта. А ще хотіла бути з Сетом — всупереч його чварному характеру і грубої любові. Ніл сподівався, що з цих трьох пунктів Елісон навчиться обходитися першими двома.

	Очевидно, Ендрю відчув, як напружився Ніл, — у машині вони сиділи пліч-о-пліч. Простеживши його поглядом, Міньярд теж побачив автомобіль Еббі. Нікі тим часом знайшов місце для паркування.

	— Все-таки приїхала, — зауважив Ендрю. — Гм, цікаво.

	Нікі витяг ключ із замку запалювання.

	— Цікаво? Хіба що тобі.

	— Кому ж ще, — посміхнувся Ендрю, вилазячи з машини.

	Аарон виходити не поспішав, тому Ніл стрибнув на асфальт слідом за Ендрю і застиг, тримаючись за ручку і дивлячись на автобус «Лисів», що був припаркований неподалік. Ендрю спостерігав за ним зі знущальною усмішкою. Ніл тягнув час, і обидва це знали.

	Розлютившись, Ніл зачинив дверцята авто і попрямував до огорожі. Ввів код на панелі — останні цифри телефонного номера Еббі, — почув звуковий сигнал і штовхнув двері. Ендрю пішов за ним, а за спиною у того, безперечно, йшов Кевін, тому Ніл навмисно не зменшував кроку. Приготувавшись до будь-якої можливої реакції Елісон, він увійшов до кімнати відпочинку.

	Він бачив Елісон різною: шикарно одягненою красунею, з бездоганним макіяжем та зачіскою; звичайним дівчиськом, що розчервонілася і змокла після гри, але ще ніколи не бачив її такою, як зараз.

	Платинові пасма Елісон були ідеально укладені, одяг, як завжди, виглядав дорого і стильно. На перший погляд, нічого не змінилося, проте Нілу вистачило частки секунди, аби зрозуміти: щось у ній надломилося. Елісон сиділа, зчепивши пальці в замок і затиснувши їх між колінами. Її плечі поникли, обличчя перетворилося на непроникну маску. Опустивши голову, вона дивилася в підлогу і не помічала появу п'ятьох товаришів по команді.

	Ендрю рушив прямо до дивана, ніби її тут і не було. Аарон і Кевін, на відміну від нього, побачивши Елісон завмерли на порозі. Ніл відкрив рота, щоб вибачитися або хоча б запитати, як вона почувається, але слова застрягли в горлі. Дивно, проте першим, хто знайшов у собі мужність підійти до Елісон, став Нікі. Він обережно сів перед нею навпочіпки, наче боявся злякати, і зазирнув у вічі.

	— Привіт, — мовив він м'яко, начебто вони й не гиркалися на тренуваннях все літо. — Чим тобі допомогти?

	Запитання вона почула, але не відповіла, а лише сильніше стиснула губи, так, що ті побіліли. Нікі не зрушив з місця, намагаючись, якщо вже не розговорити її, то принаймні висловити мовчазну підтримку. Пройшла ціла вічність, перш ніж Елісон ворухнулася, проте на Нікі вона навіть не подивилася. Вона повільно підвела голову, і погляд її димчасто-сірих очей безпомилково знайшов Ніла.

	Він нерухомо і мовчки стояв на порозі, чекаючи на вирок, проте його не було. Болісно тяглися секунди, а обличчя Елісон не змінювалося. Вона не була розгнівана — хоча Ніл вважав би це правильним, — не була і занурена в скорботу — саме це він і очікував побачити. Елісон просто була. Була у цій роздягальні. Так, вона дихала, але виглядала неживою, мов маріонетка, у якої перерізали ниточки.

	Від тортури Ніла позбавила поява інших Лисів; йому довелося відійти осторонь, щоб його не вдарило дверима. Ден і Рене відразу підійшли до крісла Елісон і посідали на підлокітники по обидва боки від неї. Даніель — з виглядом швидше лютим, ніж підбадьорливим, — обвила рукою плечі Елісон і щось зашепотіла їй на вухо. Та слухала її, схиливши голову, а Ніл нарешті струсив із себе заціпеніння. Коли стало ясно, що дівчата візьмуть турботу про Елісон на себе, Нікі піднявся на ноги та відійшов. Інші члени команди теж розбрелися на свої місця.

	Усі Лиси з'явилися вчасно, тоді як Ваймак та Еббі незвично затримувалися. У Ніла майнув здогад, що тренер спізнюється навмисне. Його відсутність дозволяла видихнути, трохи пом'якшити усвідомлення тяжкої реальності. Ваймак давав своїм підопічним кілька зайвих хвилин, щоб зустрітися з Елісон та її горем, можливість подивитися на неї, перш ніж він знову перемкне їхню увагу на ексі.

	Крім того, тепер було ясно, із чим доведеться зіткнутися сьогодні. Елісон повернулася, але виглядала так, ніби ось-ось розсиплеться. Ніл сумнівався, що вона зможе грати. А якщо не зможе, справі кінець. Команда бельмонтського університету вважалася однією з найсильніших в окрузі. Не настільки титулована, як брекенріджці, але суперник майже такий же складний, особливо тепер, коли «Лиси» втратили Сета. Якщо вони втратять і Елісон, матч можна вважати програним ще до його початку.

	Нарешті двері кабінету Ваймака відчинилися. Тренер увійшов до кімнати відпочинку та помахав Елісон.

	— Елісон, можеш іти в автобус. Нікі принесе твої речі.

	Нікі скорчив невдоволену гримасу, але у присутності Рейнольдс сперечатися не став. Елісон вислизнула з обіймів Ден і, не озираючись, пішла. Почекавши, доки вона зачинить за собою двері, Нікі подав голос:

	— Хто взагалі придумав її сюди притягнути? Не треба їй нікуди їхати.

	— Ми надали їй вибір, — відповів Ваймак. — Вона сама захотіла прийти.

	— А я не давав би вибору. — Нікі кинув стривожений погляд на двері. — Залишив би вдома, а потім вибачився. Вона поки що не готова до гри.

	— Нікі, де ж твоя віра в товаришів? — посміхнувся Ендрю. — Не хвилюйся, вона відіграє як треба.

	З його боку на підтримку ніхто не очікував. На противагу сумнівам вражених Лисів, Ендрю широко посміхався. Пояснити причини своєї впевненості він не завдав собі клопоту і лише показав великими пальцями на нападників, що стояли з обох боків від нього:

	— Краще б за цих двох недоумків хвилювалися.

	— Про це я й хотів поговорити. — Ваймак вийшов на середину кімнати й став спиною до телевізора. — Ми з Даніель весь тиждень сушили голову, що робити з лінією нападу. Вам усім добре відомо, що третього нападника я поки що знайти не можу. Кевіну вже доводилося грати два тайми поспіль, але це було до травми. У тебе такого досвіду нема. — Він глянув на Ніла і, коли той заперечливо похитав головою, кивнув. — Тобто сьогодні провести всю гру на полі ви не в змозі, але за тиждень ми вас до цього підготуємо — спочатку одного, потім іншого. А до того часу доведеться якось викручуватися. — Тренер поглянув на Ден і Рене, які так і продовжували сидіти на підлокітниках крісла Елісон. — Рішення не наймайстерніше, але це найкраще, що ми змогли придумати за такий короткий час, тому слухайте уважно.

	Ваймак узяв із телевізійної тумби свою теку-планшет,перегорнув кілька сторінок і зачитав:

	— Сьогоднішній стартовий склад на перший тайм: Ендрю, Метт, Нікі, Елісон, Кевін, Ніл. Заміни: Аарон виходить замість Нікі, Ден — замість Кевіна, Рене — замість Елісон. — Він прибрав руку з планшета і звів очі. — Усі зрозуміли? Повторювати не буду.

	— Тренер, ви зараз пожартували? — злякався Нікі. — Рене взагалі-то воротар.

	— У нападі може грати тільки Ден, — втрутилася Рене, — а сильно розраховувати на Елісон поки що не варто. Ми з тренером вже обговорили це у вівторок, тож я встигла трохи підігнати екіпірування. Ну так, я не грала в захисті зі школи, але обіцяю, що постараюся.

	— Не зрозумій мене неправильно, але я хвилююся не за тебе, — сказав Нікі. — Якщо ти гратимеш за плеймейкера, хто стане на ворота у другому таймі?

	Ваймак глянув на Ендрю. Ендрю озирнувся, ніби сподівався побачити за спиною третього голкіпера. Не знайшовши такого, він запитливо підняв брову і провів великим пальцем по розтягнутих в усмішці губах.

	— Тренер, ви знаєте, що мої ліки так не працюють?

	— В курсі, — підтвердив Ваймак.

	— То до чого ви хилите?

	— Ні до чого, — відповів Ваймак. — У нас з тобою була угода, і порушувати її я не маю наміру. Пропоную нову: умови ті самі, що минулого сезону. Вчора Еббі поклала пляшечку з твоїми таблетками в аптечку першої допомоги. Щойно залишаєш поле, вони твої. Від тебе потрібно лише одне: грати. Яким чином ти це робитимеш, мене не цікавить.

	— Нападників за тиждень не підтягнути, — похитав головою Ендрю. — І чи довго ви плануєте дотримуватися такої схеми?

	— Стільки, скільки витримаєш, — сказав Ваймак. — Ну що, впораєшся?

	Ендрю засміявся.

	— Заодно і подивимося.

	Ваймак задоволено кивнув головою.

	— Ще питання?

	— Тренер, ця розстановка — чисте божевілля! — не вгавав Нікі.

	— Точняк. Тому всім удачі. — Ваймак ляснув у долоні, припиняючи подальші заперечення. — Ворушіться. Забирайте екіпірування та вимітайтеся на вулицю. Ден, Рене, захопіть речі Елісон — Нікі віднесе їх до автобуса. Метт, допоможеш мені перенести стійку з ключками. За десять хвилин від'їжджаємо. Хто не встиг, не мої проблеми. Хутко, хутко, хутко!

	Хлопці та дівчата розійшлися по роздягальнях. Біля кожної шафки на лаві вже стояла дорожня сумка. Ніл узяв свою і покрутив у руках, захоплюючись яскравою помаранчевою вишивкою. Сумка пахла новою річчю. На одному боці у неї красувалися його прізвище та номер, на другому – відбиток лисячої лапи.

	Не встиг Ніл ввести останню цифру коду і відкрити шафку, як звідкись з боку пролунав брязкіт металу. Озирнувшись, він побачив, що Ендрю просто стоїть і грюкає дверцятами своєї шафки. Той встиг зробити це двічі, перш ніж Кевін зупинив його, перехопивши дверцята. У бійку Ендрю не поліз, а просто вивалив вміст шафки на підлогу.

	— В чому справа? — Запитав Кевін. — Без ліків тобі весь матч не вистояти.

	Ніл порадувався, що хтось все ж таки озвучив цю думку, оскільки план викликав серйозні сумніви й в нього самого. Після пропуску чергової таблетки в Ендрю незабаром починався синдром відміни, який проходив у три етапи: спочатку психологічний і фізичний шок, потім жахлива хвороблива ломка і, нарешті, шалена тяга до нової дози. Перші два етапи Ніл уже краєм ока бачив; через який час настає третій, він не знав, але Метт одного разу згадав, що краще не бути свідком цього.

	Проблеми з ломкою не мало бути в принципі, оскільки, винісши Ендрю умовний вирок, суд зобов'язав його приймати ліки протягом трьох років, тільки перед грою тренер «Лисів» Девід Ваймак дозволяв Міньярду злазити з таблеток. Під час матчу на стадіоні панувало таке божевільне збудження, а захисне екіпірування так добре приховувало обличчя Ендрю, що моменту, коли він припиняв посміхатися, ніхто не помічав. Якщо на першому етапі Ендрю справлявся з початковими проявами синдрому відміни, то в перерві між таймами приймав пропущену таблетку, поступово приходив до тями й в другому таймі відсиджувався на лаві запасних.

	Ендрю відшліфував цю схему до майстерного рівня — минулого тижня навіть Ніл не помітив, коли його почало ламати. Однак тоді треба було витримати один тайм, а тепер Ендрю належало перебувати на полі від початку до кінця. Рішення здавалося простим і очевидним: сьогодні він не повинен пропускати прийом таблеток, подобається йому це чи ні, проте «просто» з Ендрю Міньярдом не було ніколи.

	— Мабуть, так, — охоче погодився Ендрю. Для того хто збирався провести половину вечора, відчуваючи неабиякі страждання, це прозвучало надто життєрадісно. Він опустився навпочіпки й почав розбирати звалені в купу предмети одягу та екіпірування. — Але ми щось придумаємо.

	— Одного разу таке вже було, — нагадав Метт.

	— Так, минулого жовтня. — Нікі, зайнятий складанням речей у сумку, не підняв голови, але було чути, що він усміхається. — Комітет пригрозив викинути нас із першого дивізіону, якщо ми не припинимо програвати. Тренер благав Ендрю про чудо, і Ендрю його подарував. Він запропонував назвати число від одного до п'яти — типу, скільки голів він дозволить забити суперникам, перш ніж перекриє ворота. Я в житті нічого крутішого не бачив!

	Якщо Нікі сказав ці слова, щоб Кевін сильніше повірив у шанси Ендрю на сьогоднішній грі, то ефект вони справили протилежний. Обличчя Кевіна стало темніше хмари.

	— Значить, ти постараєшся, — процідив він крізь зуби, — бо тебе попросив тренер?

	Ендрю склав руки на колінах, відкинув голову і посміхнувся Кевіну.

	— Обережно, Кевіне. Ревнощі — погане почуття.

	— Вісім місяців ти казав мені «ні», а йому сказав «так» за вісім секунд. Як так?

	— А, ну, тут все просто. — Ендрю впорався зі зборами, вжикнув блискавкою, закинув сумку на спину і піднявся на ноги перед носом у Кевіна, майже змусивши того відступити. — Мені подобається тобі відмовляти. Ти ж сам цього хотів, правда? Ти хотів, щоб я повеселився. Мені весело. А тобі?

	Для свого маленького зросту Ендрю створив напрочуд багато шуму, коли влетів у шафку. Врізавшись у помаранчеві металеві дверцята, він розреготався. Незрозуміло було, чому він радіє більше: сказові Дея або плямі крові, що розповзлася спереду на його футболці. Ніл не помітив, як Ендрю витяг ножа, який зараз блищав у його руці. Коротко вилаявшись, Кевін відступив.

	— Господи, Ендрю! — вигукнув Метт. — Кевіне, ти поранений?

	— Я в порядку. — Кевін приклав до грудей долоню, ніби перевіряючи, чи це так.

	Ніл стояв у дальньому кінці роздягальні та не дуже добре бачив Кевіна, проте, судячи з невеликої кількості крові, лезо лише трохи подряпало шкіру. Поріз довгий, але не небезпечний, хоча під час гри, пригнічений масивним нагрудником, звичайно, буде саднити.

	Ендрю відійшов від шафок і знову опинився перед Кевіном. Приставивши вістря ножа до його серця, Міньярд глянув йому в очі. Кевін у відповідь випромінював радше злість, ніж переляк. Метт зробив крок до них, збираючись припинити другий раунд бійки. Не відводячи очей від Ендрю, Кевін помахом руки наказав Метту не втручатися, але той проігнорував його жест. На відстані випаду Бойд зупинився і завмер, напружено чекаючи, коли той зробить неправильний рух.

	Після того як Метт нерухомо завмер, Ендрю знову заговорив:

	— Кевіне, Кевіне. До чого ж ти передбачуваний і жалюгідний… Хочеш пораду? Типу нагороду за старанність. Готовий слухати? Тобі пощастить більше, якщо проситимеш тільки те, що дійсно в змозі отримати.

	— Я можу це отримати, — глухим від розпачу голосом видавив Кевін. — Просто ти поводишся як ідіот.

	— Що ж, побачимо. Тільки не говори потім, що я тебе не попереджав.

	Ендрю обійшов Кевіна і витер ножа об його рукав. Хоч би який одяг він носив, одна деталь залишалася незмінною: чорні пов'язки на передпліччях від зап'ястя до ліктя. Ходив жарт, що вони служать лише для того, щоб розрізняти близнюків, проте пов'язки мали й інше призначення. На початку літа Ніл дізнався, що під тонкою тканиною заховані піхви для ножів. Очистивши лезо, Ендрю прибрав ножа і покинув роздягальню.

	— Ти серйозно? — роздратовано кинув Кевінові Нікі, беручись за сумку. — Я думав, що ти давно на це забив. Тобі його не переперти.

	Не вшанувавши Нікі відповіддю, Кевін кинувся до своєї шафки й почав збирати сумку. Нікі похитав головою і рушив до виходу. Аарон, який не гаяв часу, споглядаючи коротку сутичку, а складав речі, вийшов одразу за ним. Ніл чекав від Кевіна ще одного спалаху гніву, проте його залишки Кевін випускав мовчки — заштовхував екіпірування в сумку з такою люттю, наче хотів її порвати.

	Для Кевіна Дея в житті не було нічого важливішого за ексі. Він виріс на цьому виді спорту і мріяв лише про те, щоб стати найкращим нападником з усіх, які коли-небудь виходили на поле. Кевін пред'являв жорсткі вимоги до товаришів по команді, але найсуворіше ставився до себе; не терпів непрофесіоналізму і змушував Лисів викладатись по максимуму.

	Особливо Кевіна дратувала цілковита байдужість Ендрю. За статистикою, Міньярд вважався одним із найкращих воротарів південно-східного округу, причому не докладаючи для цього жодних зусиль. Кевін витратив майже рік у спробах до нього достукатися. Він пристрасно хотів, щоб Ендрю перейнявся грою, хотів запалити в ньому наснагу і жадав цього так несамовито, як мрущий жадає останнього ковтка повітря. Ендрю це знав, а тому продовжував чхати на ексі.

	Ніл розумів, чому Кевін сердиться. У червні, вперше побачивши Ендрю на полі, він і сам був вражений: неймовірно — та що там просто неможливо, — щоб такий обдарований гравець так спокійно закопував власний талант у землю. На жаль, ліки, які приймав Ендрю, катастрофічно звужували обсяг його уваги та вводили у стан ейфорії, вбиваючи будь-який інтерес до результатів матчу. Ймовірно, у цьому випадку пропуск таблеток перед грою міг справді розв'язати проблему, тільки ось Ніл пам'ятав свою спробу поговорити з Міньярдом у той момент, коли його свідомість частково прояснилася: Ендрю тоді заявив, що ексі — надто нудне заняття, щоб витрачати на нього сили.

	Перешкоди у вигляді психологічних проблем та ліків багато що пояснювали, проте Ендрю щойно, на очах у Ніла, практично без заперечень пішов на угоду з Ваймаком. Ніл поки що не знав, що це означає і як до цього ставитися.

	Дочекавшись, поки піде Кевін, Метт подивився на Ніла:

	— Сьогоднішня гра буде ахуєнною!

	— Ти, мабуть, хотів сказати хуйовою, — озвався той, застібаючи сумку.

	Метт похмуро посміхнувся і закрив свою шафку. Проходячи повз Ніла до виходу, Бойд ляснув його по плечу.

	— Головне — не думай про це, доки не вийдемо на поле. Навряд чи тобі стане краще, якщо ти всю дорогу мучитимешся про те, чого не можеш змінити.

	Кивнувши, Ніл сказав:

	— Метт, ти йди, а я допоможу тренеру повантажити ключки. Хочу дещо його запитати.

	— Точно? Добре, тоді давай закину твої речі в автобус, незручно ж тягти все одразу.

	Ніл вручив йому важку сумку та притримав двері. Метт повернув ліворуч, до виходу, а Ніл — праворуч, у фоє. Ваймак відкрив інвентарну комору і вже викотив стійку з ключками. Захисні чохли були відкинуті, щоб тренер міг оглянути голівки. Ніл знав, що ключки в хорошому стані, тому що Лиси щодня слідкували, чи вони в порядку, перед тим, як залишити стадіон, проте Ваймак все одно перевірив натяг кожної сітки.

	Піднявши очі, тренер помітив Ніла, але його появу на заміну Бойда не прокоментував. Ніл теж промовчав і лише стиснув пальцями сітку своєї ключки. Сьогодні він брав із собою одразу дві — про всяк випадок. Конструкція у них міцна — виготовлені так, щоб передавати м'ячу енергію кидка і витримувати удари інших ключок, і все ж, якщо добре хряснути, зламатися може навіть найміцніша. А Нілу зовсім не хотілося опинитися далеко від «Лисячої нори» з порожніми руками.

	— Забери пальці, — попередив Ваймак.

	Ніл відійшов і тренер опустив кришки. Один за одним клацнули пластмасові гачки. Ваймак трохи трусив стійку, перевіряючи, що все надійно закріплено, потім жестом велів Нілу братися за неї спереду. Ніл виконав вказівку, але залишився на місці, так і сяк формулюючи питання. Він боявся, що Ваймак почне його квапити, оскільки часу було мало, проте тренер терпляче чекав.

	— Не знав, що Ендрю має цінник, — нарешті промовив Ніл. — Він не схожий на людину, яку можна купити.

	— Він не продається, — відповів Ваймак. — Ендрю погодився б, навіть якби я попросив його зробити це безкорисливо. Я пообіцяв лише тому, що знаю, чого йому коштуватиме сьогоднішня гра.

	— Але чому він погодився? — з натиском спитав Ніл. — Що у вас такого особливого?

	Ваймак скептично вигнув брову.

	— Нічого.

	— Не розумію.

	— Може, ти помітив, як часто я заплющую очі на те, що діється в цій команді? — сказав Ваймак. — Я знаю, кого набрав, і розумію, що деяким із цих людей треба дати трохи волі, щоб вони трималися на плаву. Доки це нікому не шкодить, поки нікого не застукали й поки вам вистачає розуму не тягнути це лайно на поле, мені абсолютно по барабану, чим ви там зайняті у вільний час. Мене це не стосується, тому що я не хочу, щоб це стосувалося мене.

	Ваймак натякав на вечірки з наркотиками та алкоголем у Колумбії, куди Ендрю возив свою компанію. Ніл не знав, чому дивуватися більше: тому, що тренер був в курсі розваг підопічних, або тому, що він дивиться на це крізь пальці. Бездіяльність Ваймака не дорівнювала схваленню, проте головний тренер команди не має права заохочувати подібне навіть побічно. Хтось вважав би Девіда Ваймака безвідповідальним і, можливо, мав би рацію, проте Ніл розумів, що не все так просто.

	Деякі стверджували, що Ваймак набирає в команду проблемних юнаків та дівчат заради самопіару, інші бачили в ньому заблудлого ідеаліста. Пошук талановитих підлітків із зламаною долею та бажанням дати їм другий шанс — усе це звучало красиво лише в теорії, а на практиці являло собою кошмар. Правда ж полягала в наступному: Ваймак відбирав цих хлопців тому, що як ніхто інший розумів, наскільки сильно вони потребують другого шансу, і, бачачи їхнє відчайдушне прагнення зачепитися за цей шанс, дозволяв собі чогось не помічати.

	— Ендрю в курсі, що ви знаєте?

	— Звичайно.

	Оце вже цікаво. Ендрю знав, що Ваймак цілком може вкоротити повідець, просто воліє цього не робити, і тому не відмовляв тренеру, коли той про щось просив. Обміркувавши цю думку, Ніл поцікавився:

	— Повага чи розрахунок?

	— Вважатимемо, що друге, — відповів Ваймак. — Ендрю я подобаюсь не більше, ніж тобі.

	У його голосі не пролунало й натяку на докор, проте Ніл все ж таки зніяковів.

	— Вибачте.

	— Вибачатимешся на ходу. Ми запізнюємось.

	Вони покотили стійку коридором. У кімнаті відпочинку Ніл захопив свій рюкзак, а Ваймак послідовно гасив світло у кожному приміщенні, через яке вони рухалися. Вийшовши за двері, вони трохи постояли, переконуючись, що кодовий замок спрацював і надійно зачинився. В автобус стійку довелося заносити боком. На щастя, завдяки захисному каркасу ключки не билися за металеве днище багажного відсіку. Ваймак із силою зачинив дверцята відсіку, слідом за Нілом увійшов у салон і перерахував Лисів по головах.

	Усі вже були на місці. У першому ряду сиділа Еббі, відразу за нею розташувалися Метт та Ден. Широке крісло в третьому ряду зайняли Елісон та Рене — додатковому простору дівчата віддали перевагу тісному затишку спілкування. Через те, що старшокурсники влаштувалися по двоє, між ними та компанією Ендрю залишалося чотири вільні крісла.

	На відміну від товаришів по команді, Міньярди, Хеммік та Дей розсілися по одному. Ендрю — на останньому ряду, одразу перед ним — Кевін. Нікі минулого разу сидів попереду Кевіна, але зараз він і Аарон зрушили на ряд, залишивши місце посередині вільним. Кому воно призначалося, можна було не питати. Ніл кинув рюкзак на третє з кінця крісло і сів на м'яке сидіння. Скрипнула шкіра: до Ніла обернувся променистий Нікі.

	— Я вже думав, що ти заблукав.

	— Ні, дещо перевіряв.

	Закінчивши підрахунок, Ваймак сів у крісло водія. Загуркотів двигун, двері зачинилися, і через кілька хвилин автобус виїхав на шосе. Ніл проводив поглядом кампус, поки той не зник з поля зору.





Розділ четвертий


	Дорога до університету Бельмонта була відносно спокійною. Щоб згаяти час, Ніл узяв із собою домашні завдання, але на всю шестигодинну подорож їх не вистачило. Від нудьги його позбавив Нікі, який міг балакати цілодобово та безперервно. До їхньої розмови приєдналася Рене — вона завела мову про можливі схеми майбутньої гри й попросила парочку порад. До цього вона вже встигла поспілкуватися з Меттом та Ваймаком, але також хотіла почути думку гравців на інших позиціях.

	Більшість шляху за кермом сиділа Еббі — давала Ваймаку відіспатися. Одразу після матчу команда планувала вирушити додому, а не ночувати у готелі. За нічний переїзд відповідав Ваймак, а полетіти в кювет нікому не хотілося. Звичайно, можна було б найняти водія, як чинила більшість інших команд, проте Ваймак ставився до чужинців майже з тією ж підозрілістю, що і його Лиси. Краще зазнати незручностей, ніж довірити безпеку і без того невеликій команді сторонньому.

	Вони зробили дві зупинки — спочатку заправилися і забігли в туалет, потім нашвидкуруч повечеряли — і на шляху в Нешвілл перетнули часовий пояс. Початок матчу був призначений на дев’ятнадцяту тридцять, і хоча на під'їзді до стадіону годинник Ніла показував за чверть восьму, він вирішив, що заради однієї гри переводити їх на годину назад не варто, а тому зняв з руки й сховав у сумку.

	Залишивши автобус, команда опинилася на обгородженій стоянці, де чергували два охоронці з кам'яними фізіономіями. Коли Лиси вивантажили багаж, волонтери повели їх у гостьову роздягальню. Крокуючи, Ніл роздивлявся на всі боки. Стадіон університету Бельмонта практично не відрізнявся від «Лисячої нори» за конструкцією та розмірами, проте при заповнених трибунах побачити схожість було складно. Серед натовпів, одягнених у зелене, Ніл сподівався розгледіти проблиски помаранчевого, але не побачив того, що шукав.

	Після чотирьох місяців, проведених у «Лисячій норі», планування гостьової роздягальні здавалося незвичним. Приміщення, розраховані на повну складову команди, були більшими, але водночас здавалися тісними та якимись убогими. Власне чоловіча роздягальня знаходиться відразу за вхідними дверима, а санвузол розташовувався трохи далі. Ніл здогадався, що одна загальна вбиральня обійшлася дешевше за дві індивідуальні, для чоловічої та жіночої роздягальні. Окрему кімнату надали Еббі — на випадок, якщо хтось отримає травму. Нарешті, остання та найбільша кімната, відведена гостям, призначалася для обговорення ігрової тактики у перерві між таймами та зустрічі з пресою після матчу.

	Один із волонтерів вийшов через задні двері на стадіон, щоб повідомити тренера Гаррісона про їхнє прибуття та знайти арбітрів. Другий волонтер зачитав Ваймаку та Еббі перелік основних правил. Ваймак, якому необхідно було дочекатися співробітників адміністрації, щоб подати документи та заявити склад команди, відправив Лисів переодягатися.

	Взявши свою сумку, Ніл попрямував у туалет і зачинився у кабінці. Всередині було дуже тісно, проте він мав великий досвід у цій справі. Він стягнув футболку через голову і закинув її на дверцята; надів нагрудник, затягнув ремені й покрутився, перевіряючи рухливість, після чого клацнув застібками. Підклав наплічники, причепив їх до нагрудника. Щоб знайти джерсі, довелося поритися у сумці. Лисам належало по два комплекти форми: домашня та виїзна, перша — помаранчевого кольору з білими написами, друга — відповідно, навпаки, біла з помаранчевим. Біла подобалася Нілу більше, оскільки не так сильно впадала в очі.

	Далі можна було не ховатися, тому Ніл запхав футболку в сумку і пішов у роздягальню. Проте, тільки-но ступивши за поріг, він зрозумів, що зіткнувся з серйозною проблемою: лише відкритий вузький отвір відділяв кімнату для переодягання від загальної душової. Навіть звідси Ніл бачив, що окремих кабінок у ній немає. Цілком очікувано, проте Ніл, що встиг звикнути до зручності «Лисячої нори», про це забув. Якби Ваймак особисто не організував встановлення кабінок у душовій на стадіоні Пальметто, їх не було б і там.

	Ніл змусив себе зосередитись на головному. Насамперед треба пережити гру, а потім уже хвилюватись про душ. Розслабивши пальці, що намертво вчепилися в ремінь сумки, Ніл знайшов вільне місце на лаві. Інші Лиси вже закінчили переодягатися — адже їм для цього ховатися не потрібно — і, впоравшись, один за одним залишали роздягальню.

	Ніл скинув кросівки, стягнув шкарпетки, а джинсові шорти змінив на трикотажні. Щоб закріпити щитки для гомілок, довелося сісти на лаву. Ніл струснув спочатку однією ногою, потім другою, перевіряючи, як вони сидять. Зверху він одягнув довгі, до коліна, гольфи та взув бутси. Тонкі нижні рукавички не мали пальців та застібалися вище ліктя, поверх них закріплювалися щитки для передпліччя. Товсті армовані краги він засунув у шолом — вони знадобляться лише перед виходом на поле. Захист для горла був вузьким оранжевим нашийником, який неприємно тиснув на кадик, але при випадковому ударі м'ячем повинен був уберегти гортань від травми.

	Щоб волосся не лізло в очі, Ніл сховав його під помаранчеву бандану, а її кінці туго зав'язав на потилиці. Все, можна йти.

	Ваймак чекав на них у великій кімнаті. Ніл з'явився останнім, але, оскільки грав у нападі, став третім за рахунком. Лиси стали в стрій відповідно до позицій на полі; Даніель як капітан команди була першою, а Рене як запасний півзахисник стояла в парі з Елісон. Виглядало це дивно, проте Ніла більше хвилювало його становище. Він стояв за Кевіном, а це означало, що за спиною у нього була Елісон. Займаючи своє місце, він намагався на неї не дивитись, але вона й сама не промовила жодного слова.

	— Ну, і надовго вистачить? — поцікавився Ендрю, що замикав стрій.

	Награна бадьорість у його голосі змусила Ніла скрипнути зубами.

	— Тебе вже починає ламати?

	— Всьому свій час, — посміхнувся Ендрю.

	У «Лисячій норі» перехід із фоє у внутрішню зону був відкритим, тоді як на стадіоні Бельмонта мав вигляд тунелю. Ідучи слідом за Ден і Кевіном, Ніл не бачив глядачів, а тільки чув звуки, що долинали зовні. Гучний рев збуджених голосів заглушував його кроки.

	Трибуни швидко заповнювалися фанатами у зеленому. Охорона та одягнені у форму співробітники стадіону чергували по периметру внутрішньої зони та біля кожних сходів. Перший ряд трибун розташовувався на висоті приблизно пів метра, де спеціальна огорожа відділяла команди від найбільш завзятих шанувальників. Від шуму воно не захищало, проте Ніл пропускав повз вуха крики та свист, що летіли на його адресу.

	Він поки що не бачив ні «Лисичок», жіночої групи підтримки університету Пальметто, ні командного талісмана — Незламного Лиса. Маскот суперників, персонаж у костюмі черепахи, тим не менш, вже бігав туди-сюди по внутрішній зоні, підбурюючи публіку. Величезна лялькова голова завадила йому помітити появу «Лисів», але глядачі одразу сповістили його про це, кричачи й тикаючи в них пальцями. Зрозумівши, в чому річ, персонаж-талісман швидко — наскільки дозволяв громіздкий костюм — підбіг до лави супротивника, зупинився на безпечній відстані й показав кілька грубих жестів. Нікі з радістю взявся кривлятися у відповідь, поки Ваймак не припинив неподобство, нагородивши того запотиличником. Задоволений маскот поскакав геть під тріумфальний крик домашньої публіки.

	Ендрю та Нікі викотили стійку з ключками. Ден взялася за неї з краю і засунула між двома лавками. Присівши, застопорила коліщатка, після чого випросталась і одну за одною спритно відкинула захисні кришки. Вона ще не закінчила, а Кевін вже був тут. Він узяв одну зі своїх ключок, перевірив натяг сітки, ніби за час шляху вона могла ослабнути, і попрямував до бортика. Натовп він не нагородив жодним поглядом; все, що його цікавило, було прямо перед ним.

	Ніл теж узяв ключку і став поруч із Кевіном. Черепахи» вже зайняли свою лаву на протилежному кінці поля. Їх було менше, ніж брекенріджців, і все ж таки «Лисів» вони перевершували числом більш ніж удвічі. Ніл так сильно стиснув ключку, що вона затріщала.

	— Даси пораду? — звернувся він до Кевіна.

	На відповідь Ніл не розраховував, але Кевін все ж таки повернув голову в його бік.

	— Ти граєш увесь перший тайм, тож не поспішай. У перші двадцять хвилин краще не забивай — хіба що опинишся прямо перед воротами. Не бий по воротах, краще віддай пас. Ганяй м'яч по полю. Коли Ден мене замінить, включай повну потужність до кінця тайму. На відпочинок у тебе є перерва та перша половина другого тайму. Як відновиш сили, повертайся на поле та видай усе, на що здатний. Якщо я побачу, що ти граєш упівсили лише тому, що втомився, я сам викину тебе з поля. До фінальної сирени ти мусиш з ніг валитися, зрозумів?

	— Добре, — сказав Ніл. Розуміючи, що тема болюча, він все ж таки не втримався: — Як думаєш, Ендрю закинеться таблетками перед другим таймом?

	— Ні, — похмуро озвався Кевін. — Він зрушив прийом останньої дози на півгодини вперед. Сподівається протриматись на цьому всю гру.

	Ніл озирнувся на Ендрю. Минулого тижня Ден говорила, що Ендрю прийняв пропущену дозу так, щоб за півгодини до початку матчу дія ліків почала слабшати. Вже на розминці він потроху скисав, і на той момент, коли пролунала стартова сирена, сили стали його покидати. Це тривало приблизно годину-годину п'ятнадцять, а потім ломка накривала її по-справжньому. Гра проходить у два тайми тривалістю по сорок п'ять хвилин кожен, між якими передбачена п'ятнадцятихвилинна перерва. Зупинки через порушення та заміни додають ще кілька хвилин. Те, що Ендрю зрушив прийом таблетки, йому не допоможе: надто довго треба протриматися. Міньярд чудово все розумів, проте його це ніби не турбувало. У нього ще тривала ейфорія від попереднього прийому ліків, і він жваво говорив з Рене.

	— Погнали, хлопці! — тихо вигукнув Ваймак.

	Ніл подивився на тренера, і на периферії його зору майнув помаранчевий колір. Він обернувся: на стадіоні з'явилися «Лисички» та Незламний Лис. Чірлідерська лава розташовувалась всього на якихось п'ять метрів від останньої з трьох лавок «Лисів», проте через загальний шум Ніл не чув, про що щебечуть дівчата. З трибун на їхню адресу полетіли вульгарні жарти та призовний свист, але чірлідерки не звертали на це уваги й діловито поправляли одна одній спідниці та зачіски. Всі вони крутилися на місці, тому Ніл легко роздивився в їхній гущавині ту єдину, що стояла на місці. Дівчина смикала в руках помпон і не зводила очей з Лисів.

	— Привіт, Кейтлін! — енергійно помахав Нікі.

	Аарон ударив ліктем, але Кейтлін широко посміхнулася і теж помахала у відповідь. Нікі хижо усміхнувся, дивлячись на Ніла, що підійшов.

	— Кейтлін — подружка Аарона.

	— Нічого подібного, — обурився Аарон. — Досить нести нісенітницю.

	— А могла б бути, якби ти запросив її на побачення, — сказав Метт. — Чого тупиш?

	— А-а… — Ендрю ляснув кулаком по долоні, наче його щойно осяяло. Криво посміхнувшись, він промовив німецькою: — Мабуть, боїться, що вона віддасть богу душу, як та остання баба, яку він любив.

	Аарон глянув на нього.

	— Заткни, блядь, єбальник.

	— Боже, Ендрю, — простогнав Нікі.

	Метт обвів очима всіх трьох.

	— Підозрюю, зараз прозвучало щось дуже непристойне. Мені це треба знати?

	— Так ми тобі й сказали, — перейшов на англійську Ендрю.

	— Припинити балаканину! — втрутився Ваймак. — Ви команда чи купка пліткарок? За десять хвилин виходимо на розминку. Почнете з пробіжки. Того, хто на бігу хоч би раз подивиться у бік «Черепах», я негайно відправлю додому. Пішки. Думку вловили? Тоді вперед.

	Ден у парі з Меттом поставила темп, решта пішла за ними, теж по двоє. Ніл біг останнім і без пари, що цілком його влаштовувало, проте, не подолавши й чверті шляху, Ендрю та Кевін перестроїлися. Ендрю зрушив убік, пропускаючи Ніла. Кевін додав швидкість, щоб його наздогнати. Ніл озирнувся на Ендрю.

	— Якщо заплутаєшся у власних ногах, не підійматиму, — заявив Кевін.

	Ніл продовжував дивитися перед собою, вважаючи за краще не ставити запитань.

	Провівши довгі години в автобусі, він біг із задоволенням, але після двох кіл Ден їх зупинила. Вони робили розтяжку біля лавок, доки арбітри не подали знак переміститися на поле. Надівши шоломи та рукавички, Лиси взяли ключки й вийшли на п'ятнадцятихвилинну розминку з м'ячем. Після неї з ігрового майданчика пішли всі, окрім капітанів. Даніель та капітан «Черепах» стали на середній лінії й підкинули монетку. Право першої подачі дісталося гостям, «Черепахам» — вибір половини поля.

	Коли капітани залишили поле, диктор зачитав статистику команд. Стартовий склад «Черепах» він оголосив із захопленим ентузіазмом, «Лисів» же представив із прохолодною ввічливістю. На Ніла це справило мимовільне враження: раптова зміна тону ясно дала зрозуміти Лисам, що вони далеко від дому та підтримки рідних стін.

	Ніла оголосили другим. Ідучи до середньої лінії, він ковзнув поглядом по своєму сьогоднішньому «опікуну». Захисник «Черепах» Еррера був на п'ятнадцять сантиметрів вищим, а отже, і розмах рук мав більший. Доведеться вигравати за рахунок швидкості, подумав Ніл.

	Він став на вихідну позицію і став дивитися, як займають місця решта членів команди. Елісон йшла, не зводячи очей. Проходячи повз неї, Метт підбадьорливо стукнув ключкою об її ключку, а потім розташувався на лінії третьої чверті строго за Нілом. Той порадів, що Бойд грає з ним на одній половині поля, хоч і розумів причину: Метт — найсильніший гравець «Лисів», а Ніл — найслабший із двох нападників. Завдання Метта — виправляти його неминучі косяки.

	Останнім вийшов Ендрю. З масивною ключкою на плечі він попрямував до воротарського майданчика. Розглянути вираз його обличчя заважали товсті грати шолома. Переживати за Ендрю до другого тайму не варто, і все ж таки Ніл обернувся, щоб провести його поглядом.

	Перш ніж стати на воротах, він затримався біля Елісон і щось їй сказав, але що саме, Ніл не почув, а за кілька секунд Ендрю вже був на своєму місці. Навіть не озирнувшись на нього, Елісон встала зручніше і підняла ключку напоготові.

	Головний суддя вручив їй м'яч. Попереджувальна сирена сповістила, що до початку матчу залишилася одна хвилина. Шестеро арбітрів розійшлися на протилежні кінці поля, замкнули виходи, а потім встали вздовж бічних ліній по три з кожного боку. Через вентиляційні отвори в стелі Ніл, як і раніше, чув гомін трибун, але прозора огорожа частково його заглушала. Приготувавшись до ривка, він почав подумки відраховувати секунди. Гудок стартової сирени відгукнувся у кожній клітинці його тіла.

	Черепахи та Лиси одночасно розсипалися по майданчику, кинувшись назустріч один одному. Воротар «Черепах» видав войовничий клич і гримнув ключкою об підлогу, закликаючи товаришів по команді атакувати. Ніл напружено вслухався, але подачі не було. На мить він злякався, що Елісон зависла у ступорі. Ніл уже біг до Еррери, коли нарешті важка ключка Ендрю виразно вдарила по м'ячу. Елісон зробила подачу назад на голкіпера, і Ендрю послав його через усе поле нападникам.

	Гра від початку була жорсткою. Ніл намагався дотримуватися поради Кевіна, але необхідність стримувати сили дратувала. Він не міг зрозуміти, як Даніель та Елісон не вмирають від нудьги на позиції півзахисників, всю гру займаючись передачею пасів. Нілу подобалося випереджати й обводити довкола пальця захист противника, подобалося відчувати викид адреналіну в кров після точного удару по воротах. Він любив динаміку, тиск, тріумф перемоги. Все інше його життя являло собою суцільний бардак, тому драйв та чіткі правила гри служили йому необхідною опорою.

	Зараз його тішило лише одне: тренування з Кевіном не пройшли даремно. Починаючи з червня, ночами Ніл чотири рази на тиждень їздив з Кевіном на стадіон і виконував спеціальні вправи на влучність. Віддавати паси було нудно, проте вже зараз він сам бачив, як додав у майстерності. Удари стали потужнішими та точнішими, та й траєкторію він тепер розраховував швидше.

	Еррера незабаром зрозумів, що Ніл не збирається забивати, проте приписав це криворукості нового нападника. Він раз у раз відпускав жахливі зауваження щодо непрофесіоналізму і м’якотілість Джостена. Ніл мріяв покласти його на лопатки та розстріляти ворота, довівши, що той помиляється. Якщо він промаже, Еррера насміхатиметься над ним до кінця матчу, а якщо заб'є, то Кевін відразу дасть йому на горіхи. Так і так ситуація виходила програшна, і розвиток гри великих надій не обіцяв. «Черепахи» вже вели з рахунком три-один, коли на двадцять третій хвилині Кевін нарешті забив гол.

	Ваймак скористався паузою, щоб зробити заміни. Прямуючи до виходу, Кевін не полінувався зробити гачок і підбігти до Ніла.

	— Розмаж його, — коротко наказав він.

	Нілу здалося, що він чекав цього моменту все життя.

	— Добре.

	Кевін, Елісон та Аарон поступилися місцем на полі запасним гравцям. Нікі та Ден вийшли першими й підтюпцем побігли на свої позиції. Рене біля дверей обійняла Елісон. Без своїх важких голкіперських обладунків вона виглядала незвично маленькою і тендітною. Ніл сподівався, що вона не підведе.

	Тренер Гаррісон також зробив кілька замін. Захисників він залишив — мабуть, тому, що у захисту «Черепах» роботи поки що було небагато, — зате випустив двох нових нападників.

	Арбітри замкнули двері. Коли всі завмерли в нерухомості, прогула сирена, і гра відновилася. М'яч подавала Рене. Як і Елісон, вона розвернулась і відправила його воротареві. Ендрю потужним ударом послав снаряд аж до воротарської зони суперника. Ніл і Ден помчали за ним. М'яч ударив високо у стіну, відскочив у стелю, а звідти під гострим кутом зрикошетив на лінію першої чверті. Захисники, які вже кинулися назустріч Ден та Нілу, помчали назад у подвоєному темпі. Еррера спіймав м'яч і кинув його вперед.

	Ніл не пішов на перехоплення, а зосередився на тому, щоб не випускати Еррера за середню лінію, витісняючи його назад. Еррера намагався обійти супротивника то ліворуч, то праворуч, проте Ніл переміщався разом із ним. Він розумів: надовго Черепаху не затримати, просто намагався виграти час, щоб партнери по команді зуміли заволодіти м'ячем.

	Захист «Лисів» підготувався заздалегідь — Рене запропонував цей план ще в автобусі. Хто з них відбере м'яч у Черепах після подачі, вони не знали, але попередньо домовилися, як діяти в цьому випадку. Боротьбу виграв Метт. Зачепивши ключкою ключку нападника, він різко смикнув і витрусив м'яч із сітки, відразу спіймав його і зробив кидок. Він навіть не став гаяти часу й озиратися на всі боки, впевнений, що Ендрю відіб'є м'яч під будь-яким кутом.

	Ендрю направив удар ліворуч, так що м'яч влучив у стіну перед лисячими лавками та полетів у бік Ніла та Еррери. Ніл рвонувся за ним, як побачив, куди б'є Ендрю. Він знав, що Еррера за його спиною готовий застосувати силовий напад. Якщо він опиниться між захисником та стіною, то у цій сутичці втратить м'яч. Ніл упіймав м'яч, що відскочив від бортика, але не став його захищати й натомість сильно вдарив по торцю ключки кулаком. Снаряд випурхнув із сітки, а Ніл тієї ж миті впав на коліна.

	Він ледве встиг. Через пів секунди Еррера на повному ходу врізався в нього, проте не так, як розраховував: він спіткнувся об Ніла і, оскільки той не прийняв силу удару на себе, влетів у стіну шоломом уперед. Видершись з-під важкого тіла, Ніл тихо вилаявся — плече обпалило болем. Якби не захисний наплічник, коліно Еррери без сумніву гарантувало б йому вивих.

	Хтось замолотив у плексигласову стіну з іншого боку. Чи то запасні, які оцінили напад, завдяки якому Ніл позбавився свого «опікуна», чи — що найімовірніше — Ваймак чи Кевін, розлютовані таким небезпечним маневром. З цим можна було розібратися пізніше, а зараз значення мав лише м'яч, що відкотився убік менше ніж на пів метра. Підхопивши його, Ніл помчав до воріт. Він не дивився, чи піднявся на ноги Еррера і чи не намагається йому завадити захисник «Черепах», який опікується Деном. Ніл бачив перед собою тільки воротаря і знав, що заб'є. Він вклав у кидок всю агресію, накопичену з початку тайму. Воротар змахнув ключкою, але м'яч не відбив. Червоні лампи, що спалахнули на стіні, підтвердили гол.

	Від радості Даніель гукнула так голосно, що її крик луною відбився від стін. Перейшовши на біг підтюпцем, Ніл розвернувся. Ден підбігла до нього і коротко, міцно стиснула в обіймах. Вона хотіла щось сказати, але їй завадив пронизливий гудок сирени. Тренер «Черепах» знаками показав, що замінює Ерреру. Через можливу травму захисника Гаррісон мав на це право, хоча наступну подачу мали робити «Лиси». Ніл спостерігав за своїм новим «опікуном», який щойно вийшов на поле, проте його увагу знову привернула Ден.

	— Це було круто, — сказала вона і ляснула Ніла по плечу. Він мимоволі скривився. Даніель наставила на нього вказівний палець. — Але більше жодних ризикованих фінтів. Нам нікому тебе замінити, чуєш?

	— Так, Ден.

	— Чудово. Тепер покажемо цим засранцям, хто тут головний.

	Сказати легше, ніж зробити, і все ж таки «Лиси» вперто боролися до самої перерви. Перший тайм закінчився з рахунком чотири-чотири. Ваймак повів своїх підопічних з поля на лави запасних, де від реву публіки, що біснувалася, ледь не лопалися перетинки. У Кевіна слів для товаришів не знайшлося, тоді як Аарон одразу заговорив з Меттом та Нікі. Елісон кудись поділася, але оскільки Еббі теж не було видно, Ніл припустив, що вони відійшли туди, де тихіше. Він дуже сподівався, що Елісон протримається ще трохи.

	Ваймак жестом наказав Лисам йти в роздягальню, а сам затримався — перевірити стійку з ключками й попозувати перед камерами. Ніл ще в тунелі стягнув шолом і рукавички, потім рвонув з горла захисний нашийник — йому було потрібне повітря. М'язи ніг горіли, стоп він не чув зовсім, лише покладався на те, що десь там вони є. У забитому плечі досі пульсував біль, і все завдяки прицільним ударам захисника «Черепах», який вийшов на заміну Еррері.

	У роздягальні Лиси розташувалися широким колом, щоб, не штовхаючись, зняти зайве екіпірування і зробити розтяжку. Виглядали всі втомленими, але голоси звучали бадьоро. Вони обговорили своє повернення у форму, висловили обережну надію на успіх у другому таймі, Ден і Метт навіть посміялися з грубого зауваження, яке нападник «Черепах» відпустив на адресу Бойда. Ніл обвів очима товаришів по команді, переймаючись їх натхненням, але його увага майже відразу ж зосередилась на Ендрю.

	Нілу і раніше доводилося бачити, як важко Міньярд переносить пропуск таблеток, але тоді все було інакше. Як правило, Ендрю накривало пізно ввечері, коли на синдром відміни накладалася втома після тренування, або вже в Колумбії, коли тяжкість симптомів притуплялася алкоголем та «крекерним пилом». Зрозуміти, наскільки сильно насправді страждає Ендрю, на цьому фоні було складно.

	Всі казали, що Ендрю Міньярду глибоко начхати на ексі, але якась частина душі Ніла відмовлялася в це вірити. Щось тут не складалося, особливо з огляду на добровільну відмову Ендрю від свого хімічного кайфу на час матчів. І його сутичка з Кевіном сьогодні вранці лише підтверджувала, що діється щось дивне. Але зараз Ендрю безмовною статуєю стояв серед інших Лисів з таким обличчям, ніби знаходився за тисячу кілометрів звідси. Його ніби оточувала порожнеча, пробитися крізь яку гучні веселощі товаришів не могли.

	— Припини.

	Ніл не збирався нічого говорити. Він зрозумів, що сказав це вголос тільки після того, як всі навколо замовкли. Ден і Метт дивилися на нього. Рене переводила очі з Ніла на Ендрю, Аарон завзято витріщався на підлогу. Кевін, якого апатія Ендрю приводила до такого ж тупого сказу, швидше за інших зрозумів, у чому справа, і глянув на нього з докором.

	Ендрю зміряв Ніла нудним поглядом.

	— А я нічого не роблю.

	«От саме», — хотів було відповісти той, але знав, що сперечатися безглуздо. Він не міг описати щемляче почуття, яке мучило його зсередини, а крім того, розумів, що у власній наївності звинувачувати нема кого. З досадою похитавши головою, Ніл промовчав.

	Нікі відкрив було рота, але передумав говорити й лише поплескав його по плечу, висловлюючи чи то підтримку, чи то співчуття. Не знімаючи руки з плеча Ніла, він якось надто бадьоро звернувся до всієї команди:

	— Слухайте, а ми взагалі виглядаємо набагато краще, ніж я очікував.

	У роздягальню зайшов Ваймак. Почувши слова Нікі, він гнівно насупився.

	— Ви виглядаєте жахливо! Така гра нікуди не годиться, і більше я цього терпіти не маю наміру. Де розрив по очках, я питаю? Ви повинні були створити його в першому таймі, тому що на початок другого вже набігалися, а суперник випустить нових гравців.

	— Тренер має рацію, — погодилася Ден. — Треба було дотиснути до перерви. Ми берегли сили, щоб протриматися до кінця, але ця гра в наздогін — для нас явний програш. Потрібно вигадати, як обійти «Черепах».

	Ваймак кивнув головою і подивився в інший кінець кімнати.

	— Ендрю?

	— Тут, — відрізав Міньярд.

	Інтерпретувавши цю марну відповідь по-своєму, Ваймак клацнув пальцями.

	— Так, продовжуємо розтяжку. — Він відійшов і крикнув у коридор: — Еббі!

	— Іду, — відповіла та й незабаром з'явилася в роздягальні з двома графинами в руках. В одному була вода, в іншому – ізотонік. Наповнивши стаканчики, Еббі по черзі роздала їх Лисам. Затримавшись біля Ніла, що стояв останнім, вона обмацала його плече.

	— Як ти?

	Він осушив обидві склянки та лише потім відповів:

	— В порядку.

	Нікі переможно смикнув кулаком.

	— Спасибі тобі, Ніле, за те, що ти такий передбачуваний. Два твої слова щойно принесли мені десять баксів.

	Метт підняв очі.

	— Серйозно? І з ким же ти сперечався?

	Нікі великим пальцем вказав на Кевіна.

	— Щохвилини у світі народжується один лузер.

	Кевін виглядав розгніваним, проте сердився він не на Хемміка, а на Ніла.

	— Бачиш це, ідіот? — Він потряс у повітрі лівою рукою. На відстані шрами було не видно, проте Ніл зрозумів, що має на увазі Кевін. — Травми — це не жарт, їх не можна приховувати. Якщо отримав травму, не мовчи. Мені все одно: зменшиш ти швидкість, попросиш тренера тебе замінити або звернешся за допомогою до Еббі, але якщо ще хоч раз скажеш: «Я в порядку», коли справа стосується твого здоров'я, я примушу тебе пошкодувати, що ти взагалі народився на світ. Ясно?

	Ніл зібрався заперечити, але вчасно стримався.

	— Ясно, — відповів він.

	— Я тебе теж попереджала, — сухо зауважила Ден, — хоча, бачу, погрози Кевіна доходять швидше.

	Еббі знову глянула на Ніла.

	— Дубль два. Як ти?

	— У по… — автоматично почав Ніл, але варто було Кевіну загрозливо ступити вперед, прикусив язика. Роздратовано видихнувши, він спробував підібрати слова. — Ну… болить. Якщо не лупцювати мене по плечу, я буду в… — Він затнувся. — Коротше, впораюся.

	Метт пирснув.

	— Маю сумнів, що ти витримаєш цей словесний експеримент, Ніле.

	— Та-а, деякі просто на диво тупоголові… — буркнув Ваймак. — А тепер годі дзявкати, всі слухаємо мене. Перед нами постає непросте завдання.

	Почавши з лінії захисту, Ваймак пояснив кожному гравцю його прорахунки та похвалив команду за нечисленні вдалі моменти. Дивлячись на листок зі стартовим складом «Черепах» у другому таймі, частину перерви, що залишилася, він присвятив розбору сильних і слабких сторін противника.

	Лиси уважно його слухали, не перестаючи рухатися. Розтягнувши м'язи, Метт почав ходити туди-сюди вздовж стіни; решта слухали тренера, роблячи розтяжку і бігаючи на місці. Еббі зібрала порожні стаканчики, викинула їх у відро для сміття і приготувала ще одну порцію напоїв. Ніл випив свою воду так швидко, що не встиг відчути смаку. Сили до нього поверталися, і все ж таки він був радий провести першу половину тайму на лаві. До того моменту, коли він вийде на поле і приєднається до Кевіна, треба бути зарядженим на всі сто відсотків.

	Над головами загула сирена. Через хвилину Лисам потрібно було вийти у внутрішню зону, а Елісон все не було. Впіймавши погляд Ваймака, Еббі кивнула і вирушила її шукати.

	— Ходімо, — оголосив Ваймак.

	Вишикувавши підопічних один за одним, він підхопив з підлоги свою теку. У коридорі біля санвузла Ніл побачив Еббі. Вона жестом вказала Ваймаку йти вперед, він відчинив двері й повів команду на стадіон.

	Рукавички та шолом Нілу поки були не потрібні, тому він залишив їх на лаві та допоміг Нікі закріпити стійку з ключками. Випроставшись, він побачив Елісон, що йшла по тунелю. У повному екіпіруванні вона відразу попрямувала за ключкою. Ніл постарався непомітно забратися з її шляху; якщо вона це й зрозуміла, то ніяк не показала. Судячи з кам'яного обличчя, вона цілком зосередилася на грі.

	Стартові склади команд запросили на поле. Сидячи на лаві поруч із Меттом і Рене, Ніл спостерігав, як Лиси розходяться по своїх місцях. Він відчував, що говорити про Елісон поки не готовий, тому перемкнув увагу на іншого нестабільного члена команди.

	— Навіщо Ендрю це робить? — Не витримав Ніл. — Якщо йому наплювати на ексі, який сенс катувати себе щоп'ятниці?

	— А ти захотів би кожен день проживати під таблетками? — запитанням на запитання відповів Метт.

	— Але ж він страшенно мучиться. Хіба це того варте?

	— Можливо, — посміхнулася Рене. — Сам побачиш.

	Після стартового гудка «Черепахи» ввели м'яч у гру, і на полі все моментально почало рухатися. Півзахисник бельмонтців, що першим подавав пас, почав гру жорстко — з кидка по воротах. Елісон могла б відбити удар, проте проігнорувала його як щось, що не заслуговувало на її увагу. Ендрю відреагував з таким же зверхнім спокоєм, холоднокровно спостерігаючи, як м'яч пролетів за лічені сантиметри від лінії воріт. Спіймавши його на відскоку, голкіпер «Лисів» трохи стукнув по ньому і з розмаху послав у зворотному напрямку. Елісон знову провела снаряд, що пролетів повз, очима, дозволила супернику зловити його, а потім пішла на таран. Півзахисник «Черепах» встояв на ногах, але захитався і втратив м'яч, який Елісон підхопила. Зробивши передачу на центр поля, вона побігла у тому напрямку.

	Оскільки за час свого існування «Лиси» прославилися відсутністю злагодженості, майже всі глядачі забували, що це команда першого дивізіону. Збиваючи свою команду побитих життям відступників, Ваймак користувався тим самим ресурсом, що будь-який інший тренер прем'єр-ліги, тобто відбирав кращих спортсменів в університетах по всій країні. Якби тільки Лиси зуміли подолати свої розбіжності та по-справжньому згуртуватися, то перетворилися б на грізну силу. Саме про це Ніл попереджав Ріко на телешоу Кеті Фердинанд. Крім того, Даніель вважала, що без Сета шанси команди значно збільшаться. Нині, спостерігаючи за товаришами, Ніл шукав підтвердження її правоти.

	Пильне око дійсно помічало поліпшення, але лише окремі та короткочасні. Видно було, що Нікі в захисті слабенький, але Аарон вміло це компенсує. Елісон і Ден вперше грали у зв'язці, проте добре розуміли одна одну, тому що протягом трьох років ділили кімнату. Перебуваючи далеко від своєї звичної позиції, Ден не могла, як завжди, тримати під контролем усе поле; а все-таки, їй вистачало одного погляду, щоб оцінити ситуацію і підлаштуватися під неї.

	Нілу не терпілося якнайшвидше побачити на полі Метта. Бойд був найсильнішим гравцем «Лисів». Вже однією своєю появою він об'єднував команду, чия агресивна манера багато в чому визначала хід гри. А ще Ніл не міг дочекатися, коли вийде на поле знову і вже по-справжньому перевірить, чи гідний першого дивізіону сам. Він хотів зробити свій внесок у перетворення команди, хотів якнайшвидше відчути бездоганну синхронність роботи всіх гравців, нехай навіть це триватиме якусь мить.

	На той час, коли Ваймак випустив його на поле, Ніл вже знемагав від нетерпіння і спраги кинутися в бій. Біля дверей вони з Ден на удачу стукнулися ключками, проте звуку Ніл не почув — все заглушував шалений стукіт серця, що віддавав у скронях.

	Пролунала сирена, матч поновився. «Черепахи» кинулися в атаку, але гості з несподіваною лютістю відкинули їх назад. Сили «Лисів» були на межі, і все ж Метт успішно відвертав на себе захист суперника, а Ніл нарешті міг не щадити себе в нападі. Найменш досвідчений гравець у команді, він був найшвидшим і найбільш відчайдушним. Кожна хвилина, проведена на полі, наближає його до тієї межі, після якої він попрощається з ексі назавжди, а значить, жодна секунда часу, що залишилася, не повинна бути витрачена марно.

	Він навмисне не дивився на табло, а те, що «Лиси» вирвалися вперед, зрозумів з реакції публіки. Незабаром «Черепахи» ледь не зрівняли рахунок, але Метт відкинув нападника, який рвався до воріт в бортик. За мить вони зчепилися в бійці. Рене, яка знаходилася ближче за всіх, підбігла їх розняти. Помітивши її, Метт одразу підняв руки та відступив, але розлючений Черепаха не вгавав і встиг врізати Бойду ще пару разів, перш ніж той відіпхнув його від себе.

	Скориставшись нагодою, Рене схопила нападника за комір і штовхнула під коліно. Той звалився як підкошений, і Рене всією вагою навалилася йому на ногу, не даючи шансу знову піднятися.

	Судді розняли суперників, лаючись і виразно жестикулюючи. Усі троє гравців заробили жовті картки за бійку. Ніл вважав рішення арбітрів безглуздим, оскільки Рене, строго кажучи, ні з ким не билася, проте трибуни схвально заревіли. Оскільки бійку затіяв гравець «Черепах», м'яч перейшов до «Лисів». Подавати треба було з того місця, де Черепаха його втратив. Встаючи до нових вихідних позицій, Метт і Рене стукнулися ключками.

	За одну хвилину до закінчення матчу завдяки голу Кевіна «Лиси» вирвалися вперед. Останні шістдесят секунд перетворилися на відчайдушний бій. Гол «Черепах» означав би овертайм, а сил на п'ятнадцять хвилин додаткового часу ніхто з Лисів уже не мав. До кінця залишалося лише вісім секунд, коли нападник бельмонтців заволодів м'ячем. Аарон помчав за ним, але наздогнати не зумів — далася взнаки втома. Десять кроків, дозволені правилами, вивели нападника прямо до воротарської зони.

	У грудях у Ніла розлилася гаряча хвиля розчарування. Ворота дуже великі, а Ендрю дуже малий, удар з такої близької відстані йому нізащо не відбити. Черепаха вибрав найдальшу від Міньярда крапку і направив снаряд у нижній лівий кут. Навіть якби Ендрю встиг кинутися туди, м'яч летів надто низько до землі, і для замаху важкою воротарською ключкою не вистачило б місця.

	Тільки ось Ендрю опинився там раніше, ніж суперник зробив кидок, — ніби передбачив траєкторію. Він просто закрив кут собою, впав на підлогу і виставивши перед собою ключку, як щит. Тріск від важкого удару пролунав по всьому полю. Ендрю встиг: м'яч ударив у туго натягнуту сітку ключки й відскочив назад. Кинувши ключку, голкіпер «Лисів» кинувся за м'ячем, супротивник теж, але він уже втратив дорогоцінні секунди, розраховуючи на свій гол. Аарон відразу опинився поруч і на ходу врізався в нього, завадивши заволодіти снарядом. Обидва ледь не зіткнулися з Ендрю, проте той, не повертаючи голови, спокійно підібрав м'яч товстою рукавицею і жбурнув його якомога далі від воріт.

	Фінальна сирена прогуділа оглушливо голосно, але тріумфальний крик Метта перекрив навіть її. Ніл підняв очі на табло: щоб повірити, йому потрібно було побачити цифри. Від полегшення ноги стали ватними, проте жар перемоги, що розлився по тілу, повернув повітря в легені. Він покрутив головою, вишукуючи Кевіна: той широким кроком прямував до воріт. Ніл трохи повернувся, щоб розглянути Ендрю, і побачене почасти охолодило його радість.

	Ендрю сидів у воротарській зоні, тримаючи ключку поперек колін. Запасних гравців пустили на поле, і Ніл почув схвильований голос Даніель, але чекати на інших він не став, а побіг за Кевіном і опинився перед воротами майже одночасно з ним. Дей без жодних слів зрозумів, у чому справа. За довгі роки він навчився брехати перед камерами, тому знав, як виграти час для Ендрю. Опустившись навпочіпки перед Міньярдом, він потягнувся до його ключки, вдаючи, ніби разом з голкіпером оглядає її на предмет пошкоджень.

	Обидва заходилися жестикулювати, зображаючи розмову, хоча насправді ніхто з них не промовив жодного слова, і тільки Ендрю судомно втягував повітря крізь стиснуті зуби, намагаючись стримати нудоту. Кевін перевернув його ключку і натиснув обтягнутими рукавичкою пальцями на головку. Дерево піддалося, і ключку по всій довжині прорізала величезна тріщина. Почувши цей хрускіт, Ніл здригнувся і пошукав очима щербину в підлозі.

	Інші члени команди оточили їх кільцем, вітаючи нападників із перемогою та заодно закриваючи від сторонніх поглядів свого змученого воротаря. Метт радісно плескав товаришів по плечах і шоломах, з його обличчя не сходила широка усмішка.

	— Ось як це роблять Лиси! Ось як ми це робимо, так, командо?

	Ендрю відсунув зламану ключку і підвівся, хоч ноги його явно не тримали. Ніл злякався, що він упаде, але Нікі дружньо обійняв його за плечі та притиснув до себе, непомітно підтримуючи у вертикальному положенні. Ендрю хотів був огризнутися щодо непроханої допомоги, проте Хеммік не дав йому відкрити рота. Піднявши кулак, він випустив тріумфальний крик.

	— Це було круто! Вважайте, сезон наш!

	— Це було відстійно, — заперечив Кевін, випрямляючись на повний зріст. — Ледве вивезли.

	— Заткнися, зануда, — добродушно відмахнувся Нікі. — Буркотітимеш в автобусі, а зараз не псуй нашої хвилини слави.

	— Реально. — Метт енергійно потер Кевіна шоломом. — Ти що, облисієш, якщо хоч разочок безплатно усміхнешся?

	Не чекаючи відповіді, Метт повернувся до Елісон, яка нарешті приєдналася до команди. Вона вже прийняла душ і переодягнулася, а вологе волосся було стягнуте на маківці в тугий хвіст. Помітивши її заплакані очі, Ніл відвернувся. Метт стиснув Елісон у ведмежих обіймах, відірвавши від землі.

	— Ти була чудова!

	— Гаразд, — втрутилася Ден, — настав час висловити співчуття команді, що програла, та рухати булками звідси.

	Лисиці швидко стали в шеренгу, Черепахи неохоче вишикувалися навпроти них. Гравці обох команд пройшли один повз одного, символічно стукаючи ключками й повторюючи «Відмінна гра!», хоч і без особливої щирості. Після цього Лиси, не затримуючись, покинули поле і стовпилися навколо Ваймака. Ендрю під шумок зник у роздягальні.

	Ніл уперше бачив на обличчі тренера таку посмішку — скупу, але сповнену запеклої рішучості та гордості одночасно.

	— Ну от, так краще. Оберіть тих, хто разом зі мною відбиватиметься від преси. Інші — тягніть свої спітнілі смердючі дупи в душ. Гру розберемо в автобусі.

	— Ми з Рене поспілкуємося з репортерами, — сказала Ден на шляху до роздягальні. — Ніле, можеш скористатися жіночою душовою, поки нас немає.

	— Що? — Не зрозумів Ніл.

	Ден невдоволено насупила брови, і замість неї пояснив Метт:

	— Тут у душових немає кабінок.

	Ніл це помітив, але не думав, що помітять інші. Те, що Лиси звернули на це увагу і намагаються йому допомогти, його вразило. Він зам'явся з відповіддю, не знаходячи слів, і зрештою видавив:

	— Ви справді не проти?

	— Чувак, ти мене вбиваєш, — втрутився Нікі. — Чому, як тільки тобі хочуть допомогти, у тебе одразу з'являється погляд переляканого оленя у світлі фар?

	— Ми справді не проти, — заспокоїла його Ден. Ніл почав мимрити слова подяки, але вона лише недбало відмахнулася: — Облиш, це дурниці. Тільки не витрачай всю гарячу воду.

	У спільній кімнаті Ден, Рене та Ваймак посідали на лаву чекати інтерв'ю, а решта пішли митися. Забравши сумку, Ніл попрямував коридором до жіночої душової, де приватності було трохи більше: тут, принаймні, були окремі кабінки, хоч і відчинені, без дверей. Відвернувшись спиною до виходу, Ніл швидко прийняв душ і обтерся рушником, так швидко і сильно, що шкіра пішла червоними плямами. Він поспішав, бо не хотів затримувати дівчат. Одягнувся в джинси та вільну футболку, схопив сумку з речами та поспішив геть.

	Судячи з жвавих голосів, що долинали з іншого кінця коридору, репортери ще не пішли. Ніл обережно прокрався повз двері до загальної кімнати — те, що там відбувалося, не викликало в нього особливого інтересу, просто він хотів показати дівчатам, що звільнив душову. Ваймака з ними не було — певне, свою частину інтерв'ю він уже відпрацював. Помітивши рух у коридорі, Рене кинула погляд у дверний отвір і посміхнулася Нілу: мовляв, зрозуміла.

	Після цього він вважав за краще якнайшвидше забратися — не дай боже схоплять журналісти. Ховатися було особливо ніде, але тут він помітив прочинені двері медичного кабінету. Ніл обережно штовхнув її, зазирнув усередину і побачив Ваймака, який сидів на ідеально застеленій канапі та крутив у руці пачку цигарок. Вважаючи його кивок запрошенням, Ніл ковзнув у кімнату і вже хотів зачинити за собою двері, як раптом його погляд натрапив на безмовного компаньйона тренера.

	У кутку кімнати на підлозі, схрестивши ноги, сидів Ендрю. Він, як і раніше, був у воротарській формі та тільки скинув краги та шолом. Перед ним купою височів вміст медичної валізки Еббі, збоку валялася перекинута пляшечка з таблетками, частина з яких розкотилася по підлозі. Обома руками Ендрю міцно — так, що побіліли кісточки пальців, — стискав свою нагороду за сьогоднішню працю: пляшку дорогого віскі «Джонні Волкер». І хоча поле він залишив не більше десяти хвилин тому, пляшка була наполовину порожня. Ніл здивувався, як Ендрю її взагалі тримав.

	— Еббі та Елісон вже в автобусі, — повідомив Ваймак. — Можеш йти до них або, якщо хочеш, почекай інших тут.

	Ніл нещільно зачинив двері, щоб почути, коли пресконференція закінчиться, і сів на найближчий до виходу табурет. Поставивши сумку в ногах, він знову глянув на Ендрю, потім перевів погляд на Ваймака.

	— Тренере, навіщо ви витратилися на встановлення кабінок?

	Ваймак непевно смикнув плечем.

	— Мабуть, знав, що колись вони тобі знадобляться.

	Не забираючи шийки пляшки від губ, Ендрю посміхнувся.

	— Наш Ніл — ходяча трагедія.

	— Та й на тебе без сліз не поглянеш, — парирував тренер.

	Ендрю хихикнув. Смішок вийшов слабким, тому що ліки ще не подіяли, але, почувши його, Ніл зрозумів, що Міньярда накриє ще до від'їзду зі стадіону.

	— І то правда, — кивнув Ендрю. — О, до речі: цих вихідних я поживу у вас.

	— Не пригадую, щоб я тебе запрошував, — буркнув Ваймак, хоча як відмова це не прозвучало.

	— Після сьогоднішньої гри Кевін дістане мене своїм занудством. — Ендрю закрутив кришку на пляшці й відставив її убік, потім спритно зібрав валізку Еббі, відсунув його і встав. — Так що, або я ночую у вас, чи знову його пирну. Обирайте.

	Ваймак стомлено взявся за перенісся.

	— Ендрю, клянусь богом...

	— Усього доброго, тренере.

	Ендрю попрямував до дверей, але Ніл рукою загородив йому шлях. Слухняно зупинившись, Міньярд з цікавістю на нього подивився.

	Ніл прибрав руку.

	— Як ти дізнався? — спитав він. — Як угадав, куди він битиме?

	— Тренер говорив, що Воттс завжди пробиває пенальті в нижній кут. У ситуації, коли від нього залежав результат гри, він, природно, зробив те саме.

	Ніл приголомшено дивився на Ендрю. Ваймак згадав це під час перерви, даючи вказівки на другий тайм і зачитуючи стартовий склад бельмонтців; згадав побіжно, серед будь-якої іншої інформації. Ніл був упевнений, що Ендрю навіть не слухав нудних промов тренера. Просто неймовірно, що він запам'ятав цю подробицю і зумів скористатися знанням у вирішальний момент.

	— Але ... — Ніл замовк, не знаходячи слів.

	Ендрю блиснув усмішкою і вийшов. Ніл розгублено глянув на тренера.

	— Я думав, що йому все одно. Всі казали, що йому начхати, і я почав у це вірити, але, якби це було так, він не врятував би сьогоднішню гру… правда?

	— Як розберешся, свисни, — озвався Ваймак.

	За кілька хвилин журналісти нарешті забралися, і Ніл повернувся до спільної кімнати чекати на товаришів. Лиси підтягувалися по двоє, Ден і Рене з'явилися останніми. Зануритися в автобус не зайняло багато часу, а ось вибратися з паркування виявилося складніше, навіть незважаючи на присутність цілого натовпу копів, які регулювали рух після матчу. Поки «лисячий» автобус повз через кампус, його неодноразово обстрілювали зім'ятими банками з-під пива. Нікі опустив скло, збираючись як слід обматюкати хуліганів, але Ваймак суворо на нього шикнув, і Хемміку довелося обмежитися непристойними жестами на адресу бельмонтців.

	Завдяки атмосфері душевного піднесення, викликаного несподіваною перемогою, дорога додому пролетіла непомітно. Загальну радість не поділяла тільки Елісон, яка тихенько спала на передньому сидінні поруч з Еббі. Інші старшокурсники зібралися в середині автобуса, щоб докладно обговорити матч з компанією Ендрю, тоді як сам Ендрю пересів до Ваймака, воліючи забалакати тренера, ніж пережовувати деталі гри. Груба критика Кевіна несла у собі користь, проте для розпалених переможців була наче неприємний крижаний душ.

	Серед розмови Ніл раптом зрозумів, що щасливий. Це відчуття виявилося таким несподіваним і незвичним, що на якийсь час він наче оглух. Він не пам'ятав, коли востаннє відчував таке почуття причетності та захищеності. Прекрасне, але небезпечне почуття. Людині з таким минулим, як у нього, тому, чиє виживання зав'язане на брехні та таємницях, не можна послаблювати захист. І все-таки коли Нікі зі сміхом присунувся до Ніла, знову згадуючи один з його вдалих голів, той здався: мабуть, він може дозволити собі щасливий вечір, лише один.





Розділ п'ятий


	У себе в кімнаті Ніл зберігав двісті п'ятдесят тисяч доларів готівкою та зашифровані інструкції на отримання ще півмільйона. Коли вони з матір'ю втікали, грошей було куди більше, але за роки поневірянь запас вичерпався. Те, що залишилося, багато хто вважав би цілим статком, проте для Ніла ці жалюгідні гроші означали жалюгідне майбутнє. Без картки соціального страхування на роботу не влаштуєшся, а при кожному переїзді потрібно забезпечити собі нове ім'я, нову особу та нове житло. Витрати росли як снігова куля.

	Маскування давалося найпростіше. Змінити зачіску, колір волосся та очей, освоїти акцент — цього, як правило, було достатньо, щоб обдурити оточення. У Європі Ніл мав британський акцент матері, у Штатах — американський акцент батька. Але для того, щоб повністю зліпити нову особистість, не привертаючи зайвої уваги, потрібно мати реальну адресу, часом освоїти іншу мову, а ще заповнити вільний час. У Мілпорті Нілу пощастило: він самовільно заселився в порожній будинок і не платив за житло, але в майбутньому така удача навряд чи випаде знову.

	Зміни у житті підіймали витрати на новий рівень. Ніл переживе цей рік, тільки якщо вщент спалить усі мости. Після того, як він зіштовхнувся з Ріко Моріямою і засвітився на екрані, проста зміна імені та переїзд не врятують; необхідно обірвати всі зв'язки, зокрема у Штатах.

	Зробити новий паспорт непросто, але тут Ніл бодай знав, до кого звертатися. Його мати походила з британського злочинного клану, і від неї Нілу дістався список контактів різних темних особистостей. Більшість були європейцями, а отже, його тато дотягнутися до них не міг. Ніл не був упевнений, чи погодяться вони допомогти йому за відсутності матері, але все-таки сподівався, що її ім'я послужить добру службу. Необхідні документи коштували дуже недешево, зате і за якістю роботи вважалися чи не найкращими. Зважаючи на стрімкий розвиток технологій, інакше й бути не могло.

	Приблизно розрахувавши скільки грошей йому знадобиться в травні, Ніл розсудливо вирішив відмовитися від зайвих покупок. Він і так здуру витратився на тій огидній першій вечірці в Колумбії, так що кошти, що залишилися, краще притримати. У Лисів, однак, були інші міркування щодо цього, і саме тому у вівторок Ніл несподівано опинився на шопінгу.

	Про те, що після тренування вони не одразу поїдуть до гуртожитку, його ніхто не попередив. Лиси просто заштовхали Ніла в машину і без пояснень повезли до торгового центру. У суботу намічався традиційний осінній бенкет команд південно-східного округу, а пристойного одягу у Ніла не було. Захід був не такий офіційний, як майбутній у грудні зимовий бенкет, проте у рваних джинсах і линялій футболці на нього не заявишся.

	— Рано чи пізно тобі доведеться щось приміряти, — зауважив Нікі.

	— Я міг би просто не прийти на ваш чортів бенкет, — пробурмотів Ніл.

	— Заткнися. Ти йдеш, і крапка, — відрізав Кевін, начебто сам не переймався цією подією. На бенкет запрошувалися всі чотирнадцять команд першого дивізіону, включаючи «Воронів» з університету Едгара Аллана. Зустрічі з колишніми товаришами Кевін жадав не більше Ніла. — Інші команди хочуть на тебе поглянути.

	— Плювати, — сказав Ніл. — Мене вони цікавлять лише на полі.

	— Зберігай обличчя, Ніле. — Ендрю методично стягував з вішалок предмети одягу і кидав їх на підлогу. Чергову вішалку він кинув у двоюрідного брата; крякнувши, той вчасно ухилився. У відповідь на свій промах Ендрю знизав плечима й обернувся до Ніла. — Ти висміяв Ріко на шоу у Кеті. Якщо не прийдеш на бенкет, він скаже, що ти засцяв. Ай-ай-ай, Ніле, як не соромно!

	Ніла, однак, справді мучив страх, і Ендрю це знав.

	— Ось. — Аарон простягнув Нілу клаптик паперу. — Тримай, доки я не забув.

	На клаптику синім чорнилом було виведено округлі літери та цифри — перелік імен та номерів. Нікі зазирнув Нілу через плече і зневажливо пирхнув:

	— Серйозно, Аароне?

	— Ден попросила мене взяти список у Кейтлін.

	— Хто всі ці люди? — Не зрозумів Ніл.

	— Лисички без пари, — сказав Аарон.

	— І всі вони дівчата, — скривився Нікі. — Це нам не допоможе.

	— Нікі, — почав Ніл.

	Але Хеммік висмикнув у нього з пальців папірець і зім'яв його.

	— Яка чарівна невинність! Ніле, у свої дев'ятнадцять ти жодного разу не подивився на цицьки Елісон — і після цього називатимеш себе натуралом? Треба нам якось сісти й поговорити про це.

	— Так, особисто я звалюю. — Аарон підняв долоні й розвернувся. — Коли ви закінчите, знайдете мене у фудкорті.

	— Перестань погано на нього впливати, — сказав Кевін, звертаючись до Нікі. — Я збираюся вивести його до національної збірної й буде простіше, якщо він залишиться гетеросексуалом. Тобі краще ніж будь-кому іншому відомо, скільки у людей забобонів. Тільки уяви, як це вдарить по його кар'єрі!

	— Повірити не можу, що ми це обговорюємо, — зітхнув Ніл.

	Нікі з обох боків стиснув його голову долонями, ніби намагаючись убезпечити від суперечки, але користі це не принесло, тому що вуха він то й не закрив.

	— Ти займайся кар'єрою Ніла, а я подбаю про його особисте щастя. Досить, Кевіне. Навіть ти не можеш не визнати, що він поводиться дуже дивно!

	Ендрю підняв руки.

	— Новина дня, Нікі: Ніл — ненормальний!

	— Він навіть гірший за ненормального.

	— Взагалі-то я тут, — обурився Ніл, — і все чую.

	Нікі театрально зітхнув і відпустив голову.

	— Добре, Добре. Бери з собою чірлідерку, якщо хочеш.

	— Нікого я з собою не братиму. Я взагалі не хочу йти.

	— Ти хоч уявляєш, яка ця ганьба — прийти на такий захід без пари?

	— А ти що, знайшов собі пару? — здивувався Ніл. — А як же Ерік?

	— Ерік у Німеччині, — відповів Нікі. — Так, знайшов, але зустрічатися з цим хлопцем я не збираюся. Мені просто потрібний хтось, з ким можна добре провести час. Повеселитися, розумієш? Нормальні люди іноді веселяться. А ви двоє просто нестерпні.

	Ніл перевів погляд на Ендрю, але замість нього відповів Кевін:

	— Не лізь не у свою справу.

	— Троє, — сказав Ніл. — Не двоє, а троє. Ще Елісон.

	Від цих слів Нікі раптом спохмурнів. Після всього, що Хеммік про нього наговорив, Ніл не шкодував про сказане, але й не відчував, що реабілітувався. Нікі щось пробурмотів собі під ніс і подався далі розглядати сорочки. Ніл знову перейшов на вибір костюмів, що висіли перед ним, але ніяк не міг зосередитися. Не дивлячись на розмір і модель, він неуважно перебрав кілька вішалок, потім подивився на Кевіна.

	— Запросиш її? — Здається, питання здивувало його не менше, ніж Кевіна та Ендрю, які застигли, витріщивши очі. Ніл продовжував перебирати вішалки, не відводячи погляду від Кевіна. — Вони з Сетом так хотіли піти, за обідом тільки про бенкет і балакали. А тепер вона прийде, а він — ні…

	— Яка дешева відмазка, — глузливо посміхнувся Ендрю. — Хочеш, щоб хтось інший підчищав за тобою лайно? Ніле, Ніле, наступного разу придумай щось краще. З підтиснутимхвостом ти виглядаєш убого.

	— Від’єбись, — сказав Ніл. — Твоя теорія — лише теорія. Коли знайдеш докази…

	— … станеться диво і тобі відразу стане легше дивитися Елісон у вічі? — Ендрю зобразив потрясіння. — Коли я знайду докази, стане ясно, що Сет ходив із мішенню на спині й намалював її ти. Задумайся про це якось на дозвіллі.

	Ніл не знайшов відповіді. Повисла коротка пауза, після чого Ендрю, реготнувши, рушив геть. Ніл подивився йому вслід, намагаючись зрозуміти, кого ненавидить сильніше: його чи Кевіна.

	— Я не запрошуватиму її, — сказав Кевін, перервавши мовчанку. — Хоч ти й накликав гнів Ріко на всю лінію нападу, але округ «Ворони» змінили насамперед через мене. Ні ти, ні я не маємо права зараз підходити до Елісон.

	— Ти вважаєш, що Ендрю має рацію.

	— Так.

	— Але людей не вбивають через гру.

	— Там, де я виріс, це більше, ніж гра, — сказав Кевін. — Я знаю, що за смертю Сета стоїть Ріко. Знаю таких як він. Тобі не зрозуміти, що ними рухає, і слава богу.

	За будь-яких інших обставин Ніл зітхнув би з полегшенням, почувши ці слова. Вони означали, що Ендрю не розповів Кевіну про його минуле, що Кевін його поки що не дізнався. Однак на коротку мить Нілу захотілося заперечити, сказати, що на його очах творилося багато жорстокості, але такої безглуздої ніколи. Батько Ніла очолював збратаний злочинний синдикат, що складався з вірних людей. Мало в кого не вистачало клепки образити М'ясника; тих, хто ризикнули перейти йому дорогу, було ще менше. А з тих, хто таки на це наважувався, М'ясник робив показовий приклад — лише з них самих, а не з їхніх сусідів чи колег. Ріко належало прийти за Нілом, а не зганяти злобу на Сетові.

	— Гей, — покликав Нікі з проходу. Ніл був радий відірватися від думок, але Нікі рухався надто повільно. — Досить уже на сьогодні чорнухи. Припиняйте ці розмови, чуєте?

	У відповідь Кевін мовчки відвернувся. Нікі, все ще трохи насторожений, підійшов до Ніла. Той обвів очима оберемок вішалок з одягом у руках Хемміка: для бенкету все це не годилося. Запитувати, кому призначаються вбрання, він не збирався, проте Нікі впіймав його погляд і надувся від гордості:

	— У мене чудовий смак, правда? Можеш приміряти, якщо хочеш, але я й так знаю, що не помилився з розміром.

	— З якого дива мені це міряти?

	— З такого, що це твої шмотки. — Нікі вимовив це як щось само собою зрозуміле і, не чекаючи відповіді, продовжив: — Ти ж знаєш, що тренер ще з червня довбає нам голову щодо твого гардероба? Він погрожував, що змусить нас бігти марафон, якщо ми не вирішимо це питання. Блядський марафон, Ніле! Такий хлопець, як я, на такій дистанції здохне. Будь ласкавий, зробиш послугу і не сперечайся.

	— Та що не так з моїм одягом?

	— Відмотаємо час назад в той момент, коли я просив не сперечатися, гаразд? Я добре його запам'ятав, адже лише п'ять секунд минуло. — Коли Ніл потягнувся за одягом, Нікі відсмикнув руки. — Ні, я сам потримаю. А ти поки що підбери собі штани.

	Ніл подумки порахував до десяти, проте вгамувати роздратування, що закипало, це не допомогло.

	— Більше ніколи не піду з вами по магазинах.

	— Ага, аякже. Чуваче, тепер я починаю розуміти, чому Ендрю залишив тебе тут. Добре, що він не послухав, коли я запропонував йому взяти тебе із собою.

	— Взяти мене з собою куди?

	— Ну, декуди, — туманно відповів Нікі. — Зосередься на поточному завданні, Ніле. Чим довше ти стоятимеш стовпом, тим довше ми тут пробудемо.

	Ніл відігнав думки про Ендрю, Елісон і Ріко й перейшов до одягу. Зі слаксами він визначився доволі швидко, а ось кілька вибраних ним сорочок Нікі забракував. Зрештою Ніл плюнув і здався на його ласку. До каси вони підійшли разом, причому Нікі ніяк не хотів розлучатися з оберемком непотрібних Нілу речей. Плеснувши того по руках, Нікі вперто вивернувся.

	— Якщо вже ці шмотки тобі не подобаються, то платити за них ти не будеш. Заплатить універ — ну майже: гроші спишуться з карти тренера. Е, е! — Нікі позадкував, не даючи Нілу вихопити у нього речі. — Ще раз полізеш, укушу. І не думай, що це просто слова. Я, знаєш, як кусаюся! Іди Еріка спитай.

	— Годі нас ганьбити, — розняв їх Кевін. — Нікі, вали на іншу касу.

	— Я сам можу купити собі одяг, — знову запротестував Ніл, коли Хеммік поскакав геть.

	Кевін повільно оглянув його з голови до ніг. Джинси Ніла вилиняли до біло-сірого відтінку, горловина футболки обшарпалась, поділ обтріпався. На нього не вперше дивилися як на безпритульного, але зарозуміла поблажливість Кевіна била навідліг. Спершу Ніла обпекло соромом, проте він придушив це почуття. Зовнішній вигляд у нього, звісно, занедбаний, але є свої причини. Людині на кшталт Кевіна, яка виросла під спалахами фотокамер і заробила купу грошей на власному таланті, їх не зрозуміти.

	— Терпіти тебе не можу, — зізнався Ніл.

	— Та мені фіолетово. — Кевін показав поверх його голови на касира. — Ворушись.

	Розплатившись, вони забрали цілу купу пакетів. З'їхали вниз ескалатором, вийшли до великого фонтану — серця торгового центру. Там їх уже чекав Ендрю: по-турецьки схрестивши ноги, він сидів на бортику, викладеному плиткою під мармур. Ендрю захоплено щось строчив у телефоні та з появою товаришів навіть не підняв голови. Зваливши пакети з покупками йому під ноги, Нікі з цікавістю витягнув шию.

	— Де ти відкопав того динозавра? — жахнувся він. — Хто зараз купує телефон-розкладачку? Ендрю, ти мені такий виграш обламав!

	Ніл вкотре запитав, чи є в цьому світі щось, на що Лиси не б’ються об заклад.

	— Сумно, — сухо прокоментував Ендрю.

	— Не міг знайти із нормальною розкладкою?

	— А навіщо? — Ендрю перестав возитися з телефоном, закрив його і перекинув Нілу. Той інстинктивно впіймав мобільний телефон, але від наступних слів Міньярда буквально завмер. — Кому Ніл писатиме?

	— Гм, та хоч би й мені, — сказав Нікі так, ніби озвучив очевидний факт.

	— Що… — Ніл не зміг навіть поставити запитання.

	Розтиснувши пальці, він дивився на сірий телефон у своїй долоні. Він не думав, що така маленька дрібниця сколихне такий біль, але тяжка скорбота, що наповнила серце, здавалося, розривала його на частини. Шум у вухах нагадував гуркіт океану. На мить Ніл повернувся на пляж, до охопленого полум'ям автомобіля. Він досі пам'ятав запах гару, солоної води й нудотний сморід горілої плоті. Він все ще відчував пісок на пальцях — нагрітий сонцем зверху і пекуче холодний на глибині, де Ніл закопав кістки матері.

	Йому дуже хотілося зберегти телефони. Переїжджаючи з місця на місце, вони щоразу купували нові мобільники, одноразові дешевки з передплаченим зв'язком, яких не шкода позбутися при першій підозрі про небезпеку. Він хотів зберегти телефон матері — як нагадування про неї, як щось матеріальне, чого можна доторкнутися. На жаль, він уже тоді розумів, що не може собі цього дозволити. Залишаючи пляж, він закинув обидва мобільники у воду і нового з того часу не придбавав. Який сенс? На всьому білому світі немає нікого, кому він міг би зателефонувати.

	— Ніле.

	Наполегливий голос Нікі нарешті пробився крізь глухий гомін у його вухах. Ніл повільно підняв очі й запізно збагнув, що Нікі щось йому каже. На обличчі Хемміка читалася тривога.

	Ніл судомно проковтнув і спробував згадати, як дихати. Зімкнувши пальці на телефоні, щоб не бачити його, він простягнув апарат Нікі.

	— Ні.

	Хеммік скинув долоні. Зі сторони він був схожий на людину, яка не стільки відмовляється забирати мобільник, скільки намагається заспокоїти загнану в кут тварину.

	— Ніле, — обережно й розмірено заговорив він, — нам, типу, треба, щоб у тебе був телефон. Щоб весь сезон залишався на зв'язку.

	— А то надто вже легко ти викликаєш у людях бажання тебе прибити, — додав Ендрю.

	Почувши це безтактне пояснення, Нікі болісно скривився, але погляду від Ніла не відвів.

	— Що, як тренеру знадобиться з тобою поговорити чи до тебе докопаються срані фанати Ріко? Під кінець минулого сезону всі ніби оскаженіли, а в цьому з самого початку діється чорт знає що. Мобільник потрібний про всяк випадок. Нам усім буде спокійніше, якщо ми знатимемо, де ти.

	— Не можу. — Дуже грубо, надто чесно, але інакше не можна. Якщо Ніл прямо зараз не позбавиться цього телефону, його знудить. — Нікі, я ...

	— Добре-добре. — Нікі накрив руку Ніла долонями. — Ми щось придумаємо.

	Ніл думав, що, віддавши телефон, почуватиметься краще, проте непереборне відчуття втрати, як і раніше, палило легені вогнем. Він звільнив долоню і взяв у неї пакети з покупками, що висіли на згині ліктя. Просити ключі не потрібно — Ендрю витягнув їх з кишені Нікі й простягнув Нілу.

	Той потягнувся за в'язкою, але Ендрю відсмикнув руку. Подавшись уперед на широкому бортику, він посміхнувся

	— Знаєш, Ніле, чесність тобі жахливо не личить.

	Ніл висмикнув ключі в Ендрю з пальців і під його сміх побрів геть. У торговий центр Ніл більше не повернувся, але незабаром Лиси приєдналися до нього в машині. Про телефон ніхто не згадував, і, хоча Нікі раз у раз занепокоєно поглядав на Ніла в дзеркало заднього виду, на зворотному шляху в кампус до нього ніхто не ліз.



	* * *

	Мовчання не могло тривати вічно, хоч би як Нілу того не хотілося. Вийшовши з душової наполовину одягненим для нічного тренування з Кевіном, він виявив, що Дея в роздягальні вже немає. Судячи з розкиданих на лаві речей, вийти його змусило щось непередбачене.

	Ендрю чекав Ніла, сидячи верхи на лаві; перед ним лежав той самий телефон. Мимоволі подивившись на мобільник, Ніл швидко перевів погляд на обличчя Міньярда. Ендрю більше не посміхався. Він пропускав дев'ятигодинну таблетку, щоб до відходу до сну вийти зі збудженого стану, хоча при цьому зазвичай не спав до опівночі, супроводжуючи Кевіна і Ніла на тренуванні.

	— Це ж треба, скільки проблем у людини, — зітхнув Ендрю.

	— Телефон мені не потрібен.

	— Цього сезону тобі він потрібен як нікому.

	Ендрю витяг з кишені свій телефон і поклав його поруч із мобільним телефоном Ніла. Він був чорного кольору, але тієї ж моделі. Відкривши обидва телефони, Ендрю натиснув якісь кнопки. За кілька секунд його мобільний задзвонив. Ніл очікував почути стандартний рингтон, але натомість зазвучала пісня. Вибір Ендрю здався йому дивним, але потім він прислухався до тексту: пісня була про втікачів.

	Ніл перетнув роздягальню і сів на лаву віч-на-віч з Ендрю, потім згріб його телефон і з силою натиснув клавішу відбою.

	— Думаєш, ти смішний? Ніфіга.

	— Та й ти, знаєш, теж. Накинув собі на шию петлю, а кінець мотузки віддав Ріко, — озвався Ендрю. — Я добре пам'ятаю, як обіцяв подбати про твою безпеку. Назви бодай одну причину, через яку тобі обов'язково треба ставити мені палки в колеса.

	— Останні вісім років мені вдавалося вижити лише тому, що мене не могли знайти.

	— Це не причина.

	— Ми знову граємо в чесність?

	— А що треба? — Ендрю забрав у Ніла телефон. — Тоді ти перший.

	Ніл почав пальцем обертати свій мобільний на лавці. Брати його до рук він не хотів і не міг.

	— Розумієш, більшість батьків купують дітям телефони, просто щоб бути із ними на зв'язку, а я носив із собою мобілу через тих людей, які працювали на батька. Мої батьки хотіли бути впевнені, що встигнуть зв'язатися зі мною, якщо станеться найгірше. «Просто про всяк випадок», — луною повторив він слова Нікі. — Я не викинув телефон, коли втік. Батьки загинули на моїх очах, але я сподівався, що помилився. Я вірив: одного дня вони подзвонять мені й скажуть, що їхня смерть була інсценуванням. Що мені можна повернутися додому і що все налагодиться. Але єдиний дзвінок був від того чоловіка — він вимагав повернути гроші. З того часу я не маю телефону. Та мені він і не потрібен. Кому дзвонити?

	— Нікі, тренеру, на гарячу лінію із запобігання самогубствам, та кому хочеш.

	— Я згадав, чому мене від тебе верне.

	— Дивно, що ти забув про це.

	— Може, забув, а може й ні. — Ніл підштовхнув телефон до Ендрю. — Має бути інший вихід.

	— Наприклад, іноді проявляти характер, — запропонував Ендрю. — Розумію, людині, у якої на рівні інстинктів закладено раптом-що-давати-драла, це нелегко, але ти хоча б спробуй, раптом сподобається.

	— Заштовхати цей дебільний телефон тобі в горло — ось що мені сподобалося б.

	— Оце уже цікавіше.

	— Я прийшов сюди не для того, щоб розважати тебе.

	— Але, як я та очікував, ти настільки талановитий, що справляєшся з кількома завданнями одночасно. Питання, Ніле: я схожий на мерця? — Ендрю показав на своє обличчя, зробив паузу, чекаючи на відповідь, і, не почувши її, зовсім не здивувався. — Дивись сюди.

	Він поманив Ніла ближче, ніби хотів щось показати на маленькому дисплеї телефону. Клацанням відкривши розкладачку, Ендрю вдавив одну-єдину кнопку. Спочатку було тихо, потім пролунав приглушений звук набору номера. Телефон Ніла ожив; текст пісні відрізнявся, але голос виконавця був тим самим, що й у рингтоні Ендрю. Грала все та ж безглузда пісня, тільки інший куплет, проте слова ранили так само сильно, як і ті, що звучали з мобільника Міньярда. Ніл мовчки дивився на екран, не натискаючи на відбій.

	— Тобі дзвонять, — підказав Ендрю. — Візьми слухавку.

	Не відчуваючи пальців, Ніл узяв телефон та відкинув кришку. Ковзнувши поглядом на ім'я Ендрю, що висвітлилося на дисплеї, він натиснув на клавішу відповіді й підніс мобільний до вуха.

	— Твої батьки мертві, у тебе купа проблем, і попереду нічого хорошого не світить, — повідомив Ендрю. — Для тебе це не новина. Але від сьогодні й до наступного травня ти залишишся Нілом Джостеном, а я людиною, яка пообіцяла тебе захистити. Мені по барабану, коли ти скористаєшся телефоном —завтра, післязавтра чи взагалі ніколи. Але ти залишиш його в себе, бо одного разу він може тобі знадобитися. — Ендрю підчепив пальцем підборіддя Ніла і підняв його голову, змусивши подивитися на очі. — І цього дня ти не втечеш. Ти згадаєш мою обіцянку і подзвониш. Скажи, що зрозумів.

	Ніл раптом ніби втратив голос і зумів тільки кивнути.

	Ендрю прибрав палець з його підборіддя і закрив свій телефон. Ніл тихим з клацанням зробив те саме. Нескінченно довгу хвилину він свердлив мобільник поглядом, потім взяв його в руку і сховав у сумку. Ендрю спостерігав за ним з-під напівприкритих повік. Ніл уникав дивитися на Міньярда, поки не впорається з емоціями, але вони відбивалися на його обличчі надто явно. Ендрю вивчав Ніла ще деякий час, потім зітхнув і відсунувся.

	— Якщо ти перестав страждати, став своє запитання, а то Кевін вже задовбався тебе чекати.

	Ніл збирався запитати про Кевіна, але телефони нагадали йому про ще дещо. Випитати правду про умову між Кевіном та Ендрю можна і в Дея, а на це інше питання ніхто, крім Ендрю, не відповість.

	— Навіщо тобі телефонували з поліції Окленда?

	— Ух ти, одразу в горлянку вчепився. Може, ти не така вже й ганчірка, — з легким подивом промовив Ендрю. — Служба опіки розпочала розслідування щодо одного з моїх прийомних батьків. Кабан Хіґґінс знає, що я жив у тій сім'ї, і хоче, щоб я свідчив.

	— Але ж ти його послав.

	Ендрю недбало відмахнувся.

	— Річард Спір — нудний, але відносно нешкідливий тип. Копам не вдасться нічого на нього повісити.

	— Точно? Якщо це просте непорозуміння, якось занадто бурхливо ти відреагував.

	— Мені не подобається це слово.

	— Бурхливо? — обережно спитав Ніл.

	— Непорозуміння.

	— Дивно. Чим воно може не подобатися?

	— Не тобі судити про чужі дивацтва.

	Ендрю перекинув ногу через лаву і підвівся. Мабуть, це означало, що розмова закінчена. Після відходу Міньярда Ніл потягнувся за спортивними шортами, але двері, щойно встигнувши зачинитися, відчинилися знову. Ендрю мав рацію: Кевін, змушений бовтатися в очікуванні Ніла, страшенно розлютився. Ніл чекав їдких закидів, але смикані рухи Кевіна говорили самі за себе.

	Вони швидко переодяглися, вийшли на поле та розрядили напругу на тренуванні. А закінчивши, разом з Ендрю, що засинав на ходу, повернулися до гуртожитку. У ванній кімнаті Ніл переодягнувся до сну, ногою відіпхнув брудний одяг і сів на край ванни. Світло зі стелі кидало відблиски на вигнутий корпус телефону в нього на долоні.

	Пройшла ціла вічність, перш ніж він наважився відкрити його. Ніл повільно перегорнув меню і не здивувався, виявивши, що Ендрю заповнив за нього список контактів, а деякі номери навіть поставив на швидкий набір: першим забив свій, другим номер Кевіна, третім Ваймака. А ще незрозуміло чому вніс до списку екстрених контактів телефон командного психолога. Зустрічатися з Бетсі Добсон Ніл більше не збирався, тому видалив її номер.

	Оновивши контакти, він заліз в історію дзвінків. Одне ім'я у списку повторювалося двічі із зазначенням часу дзвінка. Не ім'я матері та, на щастя, не ім'я батька. Ніл ще мав навчитися з цим жити.



	* * *

	Несподіваний ранковий дзвінок відібрав у Ніла п'ять років життя. Щойно закінчилася іспанська, і Ніл уже складав речі, коли почув чітку вібрацію. Відкинувши підручник, він почав гарячково ритися в надрах сумки в пошуках телефону. Що могло статися? У голові з шаленою швидкістю проносилися різні припущення.

	На екрані блимав індикатор вхідних повідомлень. Побачивши поряд з ним ім'я Нікі, Ніл злегка видихнув — від Нікі поганих звісток варто очікувати найменше. Він відкрив повідомлення: це виявився всього лише веселий смайлик. Ніл зачекав, але більше нічого не прийшло.

	Наступного разу телефон задзижчав, сповістивши про повідомлення від Ден: «нікі сказав у тебе є тел. так чи так?» Ніл відправив коротке «так», сподіваючись, що цього вистачить. За півхвилини Ден написала: «давно пора. я вже думала ніколи не купиш». Ніл хотів було запитати, як у неї проходить урок англійської, але потім вирішив утриматись від відповіді.

	До обіду, коли він прийшов до їдальні для спортсменів, у телефон нападало вже два десятки повідомлень. Майже всі були від Нікі: пустопорожня балаканина ні про що. Ніл читав їх, але відповідав, тільки якщо Нікі ставив запитання. Два повідомлення надійшло від Метта — у першому він перевіряв чутку про те, що Джостен тепер має мобільний, у другому скаржився на Ендрю, який обламав крутий спір, купивши таку убогу модель. «Цю старовину вже років сто не продають. Він її в ломбарді надибав?»

	Ніл не знав, як до цього ставитись. Мало того, що Лиси щодня проводили разом по сім годин на тренуваннях, то всі вони ще й жили пліч-о-пліч у «Лисячій вежі». Як за такого тісного спілкування в них залишалося ще щось сказати один одному, він не розумів. Він хотів поставити заборону на вхідні повідомлення або пояснити, що брав мобільник не для цього. Телефони потрібні для екстреного зв'язку, а не для нескінченних коментарів щодо затягнутої лекції. Ніл стримував себе, усвідомлюючи, що в такому випадку неправий, але все одно злякано підскакував щоразу, коли лунало знайоме дзижчання.

	Решту його мовчання анітрохи не бентежило. Нікі сипав есемесками весь день у середу та майже до вечора четверга. Нарешті терпець Ніла урвався. Сівши на сходинки у навчальному корпусі, він старанно набрав відповідь: «Що, як ти витратиш усі повідомлення, а вони тобі знадобляться?» Реакція Нікі прийшла негайно: «???» Через кілька секунд він надіслав більш чітку відповідь: «у нашому тарифі немає ліміту смс, їх не можна витратити. хоча я спробую ».

	Ніл зітхнув і відмовився від цієї боротьби, вважаючи її безнадійною.

	До раннього вечора п'ятниці, коли команда сіла в автобус, у папці «Вхідні» накопичилося сімдесят повідомлень. «Лиси» вирушали до Колумбії на матч проти команди університету Південної Кароліни. Колумбійці були єдиною, крім них, командою першого дивізіону у штаті, тому університети жорстко змагалися між собою. Сьогодні шанси «Лисів» мали непогані, хоча грати вони збиралися з тією ж авантюрною розстановкою, що й минулого тижня.

	Нікі хотів їхати до Колумбії окремо, щоб після гри завалитися в «Райські сутінки», але Ваймак категорично заборонив це. Він знав, як хлопці розважаються в клубі, і не хотів наражати на ризик перед самим бенкетом. Якщо на бенкеті хтось із керівництва раптом вирішить, що Ендрю ухиляється від прийому таблеток, його змусять здати кров на аналіз, а Ваймаку дуже не хотілося, щоб у результатах фігурував «крекерний пил». Ендрю не став сперечатися з рішенням тренера, зате Нікі всерйоз набурмосився.

	Він розвернувся у своєму кріслі та почав розмовляти з Нілом. У розпал його щебетання про якийсь навчальний проєкт у Ніла завібрував телефон. Ніл машинально відкрив повідомлення — це виявився смайлик від Нікі. Ніл подивився на товариша з подивом.

	— Бачиш? — Досить промовив Нікі. — Вже набагато краще. Ось так має виглядати нормальна людина, коли перевіряє свій телефон.

	Ніл ще більше здивувався.

	— То ти тому писав мені повідомлення як з кулемета?

	— В цілому, так. Ендрю наказав мені розібратися з цим. Я знайшов найпростіший спосіб.

	— Розібратися з чим?

	— З тобою, звісно. Увага, питання. — Нікі зробив паузу. — Якби я тебе не дошкуляв, ти б хоч раз торкнувся телефону за цей тиждень?

	— Він потрібний мені на екстрений випадок, тож — ні.

	— Запитання номер два, — продовжував Нікі. — Ти справді думаєш, що в екстреному випадку схопився б за телефон? Та нізащо. Бачив би ти своє обличчя, коли Ендрю тобі його віддав. Це була не байдужість, не шок, а реальний нервовий зрив, причому такий, якого я давненько не бачив. У чому причина — не знаю, але впевнений, що у разі небезпеки тобі й на думку не спаде зателефонувати комусь із нас.

	Ніл відчував правоту Нікі й все ж таки заперечив:

	— Вам звідки знати?

	— Зрозумій, ми не можемо ризикувати. Нам зовсім не хотілося б на гіркому досвіді переконатися, наскільки хвора в тебе голівонька.

	— Коли мені знадобилася допомога в Колумбії, я зателефонував до Метта.

	— О так, — сухо кивнув Нікі. — Цю пісню ми вже чули. Ти зателефонував Меттові, видав йому своє звичне «Я в порядку» і пошурував назад автостопом чорт знає з ким. Не забув? — Нікі вичікувально глянув на Ніла, але у того аргументів на захист не знайшлося. — Гаразд, не дякуй. Я щойно заощадив тобі як мінімум дві сотні доларів на сеансі інтенсивної психотерапії.

	Ніл не вважав, що зобов'язаний дякувати Нікі за вдалу спробу послабити його пильність, проте покірно сказав:

	— Спасибі…

	— Господи, ти можеш хоч раз вимовити це без інтонації? — ображено скривився Нікі. — Що ж, маленькі перемоги теж перемоги. Спершу виграй бій, потім чекай перемоги у війні, га? Не впевнений, як правильно звучить цитата, але ти мене зрозумів. Тож на чому я зупинився?

	Нікі швидко згадав, про що говорив, і знову почав захоплено розповідати про свою навчальну презентацію. Ніл слухав у пів вуха. Думки про мобільник займали його більше, ніж настирливе гудіння Нікі. Коли Хеммік нарешті відвернувся і пристав з якимсь запитанням до Аарона, Ніл відкрив телефон. Прибравши з екрану забиту папку з повідомленнями, він переключився на історію дзвінків. Нічого не змінилося: ім'я Ендрю, як і раніше, було єдиним у списку.

	Щось тут не сходилося.

	За твердженням Кевіна, у Нілі крилося щось, потрібне Ендрю. Що саме, Ніл гадки не мав, але, очевидно, щось важливе, якщо заради нього Ендрю готовий протистояти «Воронам» і взятися за розв'язання всіх його проблем. Ніл зробив собі замітку на вихідних переговорити про це з Кевіном, але спочатку вони мали пережити осінній бенкет.

	Згадавши про завтрашню зустріч із Ріко, Ніл спохмурнів. Сунувши телефон на дно сумки, він постарався розслабитись і не думати взагалі ні про що.





Розділ шостий


	Згідно з жеребкуванням, розіграним у липні, приймати осінній бенкет випало університету Блеквелла. Для Лисів цей варіант був відносно вдалим — Блеквелл розташовувався всього в чотирьох годинах їзди, — і все ж, запихаючись в автобус у суботу, ніхто особливої радості з цього приводу не відчував. Автобус виїхав на шосе з тринадцятьма пасажирами на борту: Лисами, адміністрацією команди — тренером та медиком, а також супутниками Аарона та Нікі.

	Нікі взяв із собою Джима — одногрупника, разом з яким відвідував заняття з імпровізації; Аарон набрався сміливості та запросив Кейтлін. Ніл не надав цьому особливого значення, доки не побачив, які гроші перейшли з одних рук до інших. Очевидно, Кейтлін стала предметом одразу двох суперечок між Лисами: по-перше, запросить її Аарон чи ні, і, по-друге, як на це відреагує Ендрю. Останнє цікавило Ніла більше. Ендрю перебував у ейфорії від таблеток, але при цьому жодного разу не посміхнувся Кейтлін і не сказав їй жодного слова, а дивився крізь неї, ніби дівчини не існувало й зовсім.

	Бенкет планувався як дводенна подія, щоб учасники, які добиралися здалеку, не дарма витратили гроші й час, але Лиси одноголосно вирішили поїхати в суботу ввечері. Шість годин у товаристві команд, які регулярно і грубо висміюють їх перед журналістами, було більш ніж достатньо. Ден запевняла, що навряд чи хтось зі спортсменів ризикне затіяти бійку на офіційному заході — таких відморозків просто не знайдеться, — проте Ніла це втішало слабо. Його напрягали не тринадцять міцних команд, а одна-єдина страшна людина.

	Він намагався не показувати цього, а ось Кевін почав втрачати самовладання ще в дорозі, коли вони проїхали перший вказівник на Блеквелл. Ніл почув короткі переривчасті вдихи-видихи: Дей мужньо боровся з нападом панічної атаки. Відваги Нілу це не додало.

	Кевін не просто боявся Ріко. Через двадцять хвилин на нього чекала зустріч із колишньою командою у повному складі. Після смерті матері Кевіна тренер «Воронів» Тецудзі Моріяма взяв його під свою опіку. Виховуючи майбутню зірку, він, однак, не дозволяв забувати, що Кевін — лише цінна власність Ріко. Більше нічого Ніл про Тецудзі не знав. Єдиний раз, коли Кевін згадав колишнього тренера, він обмовився та назвав його «хазяїном». Після цього Нілу все стало зрозуміло.

	Блеквелл повільно виростав на горизонті, але вже зараз можна було розрізнити контури двох стадіонів. Футбольний стадіон і стадіон для гри в ексі височіли на протилежних кінцях кампуса, наче два гігантські наріжні камені.

	— Ей-ей, — відволік Ніла голос Ендрю. — Кевіне, якщо ти так дихатимеш, у тебе щось порветься.

	Ніл обернувся. Ендрю навис над кріслом Кевіна, поклавши руки на узголів’я, і зверху дивився на його маківку. Кевін сидів, підтягнувши коліно до грудей і сховавши обличчя у згині ліктя; кісточки стисненого кулака побіліли від напруги. Ніл здогадувався, що трясе його зовсім не через вібрацію двигуна.

	— Подивися на мене, — сказав Ендрю. — Все буде добре. Ти ж мені віриш?

	— Вірю, — глухо, але з помітною напругою відповів Кевін.

	— Брехня, — засміявся Ендрю і подався вперед, щоб подивитися у вікно.

	«Лиси» прибули не першими, але й не останніми, як з'ясувалося за швидким підрахунком автобусів. Погляд Ніла зачепили три чорні автобуси, що стояли посеред паркування. Єдиною колірною плямою в цій чорноті була темно-червона пляма навколо силуету ворона. Ваймак розсудливо припаркувався подалі від «Воронів».

	Витягнувши ключ із замку запалювання, він підхопив дорожню сумку Еббі та рушив у кінець салону.

	— Вивалюйтесь, — скомандував він, і старшокурсники слухняно попрямували до виходу.

	Аарон і Нікі дочекалися, поки Ваймак пройде повз їхні крісла, і тільки потім покинули автобус разом зі своїми супутниками. Ніл залишився сидіти.

	Ваймак витяг з сумки пляшку горілки та поставив поряд із Кевіном.

	— Пий скільки зможеш. У тебе десять секунд. Час пішов.

	Кількість алкоголю, яку здатна влити в себе людина, яка потребує «емоційної милиці», просто лякала. Ваймаку довелося силою витягнути пляшку з судомної хватки Дея. Кевін втер рота тильною стороною долоні й подивився у вікно. Зі свого місця він не міг бачити чорні автобуси «Воронів», проте, судячи з зацькованого виразу його обличчя, цього й не потрібно було. Ваймак кинув на Ніла багатозначний погляд. Той усе зрозумів, перестав тягнути час і вийшов з автобуса, залишивши Кевіна турботам Ендрю та тренера з його нетрадиційною медициною.

	Еббі відкрила багажне відділення, куди Лиси склали одяг для бенкету. Нікі вже тримав у руках вішалку з костюмом Ніла, яку одразу йому віддав. Ніл акуратно її взяв, намагаючись не пом'яти своє вбрання.

	Кевін і Ваймак спустилися сходами автобуса слідом за Ендрю. Тренер повернув Еббі її сумку, почекав, поки Ендрю та Кевін заберуть одяг, і замкнув автобус. Двоє охоронців, які з цікавістю спостерігали за прибуттям «Лисів», перевірили всіх за списком. Після цього один залишився за вхідними воротами, а другий провів їх у кімнату для переодягання.

	Оскільки домашня роздягальня була зайнята командою університету Медісон, Лисам довелося тягнутися в гостьову на іншому кінці стадіону.

	Коли вони переодяглися, спиртне встигло вплинути на Кевіна. Виходячи з роздягальні слідом за Ендрю, він виглядав набагато спокійнішим. Нікі, втім, раз у раз кидав на Кевіна тривожні погляди: він явно сумнівався, що цей спокій триватиме довго. Нілу теж погано вірилося у витримку Кевіна, але він сподівався на Ендрю.

	На дверях однієї з інвентарних комор висіла надрукована табличка: «Університет Пальметто». Лиси залишили свої особисті речі, Ваймак закрив комору, а ключ сховав у кишеню. Після цього тренер знову перерахував підопічних по головах і зміряв Кевіна оцінюючим поглядом, а потім мовчки перевів очі на Ендрю. У відповідь Міньярд широко посміхнувся. Кивнувши, Ваймак зосередив увагу на Нілі.

	— А ти, — суворо сказав він, — постарайся поводитися пристойно. Не лізь до нього сьогодні.

	— Так, тренере, — озвався Ніл.

	Ваймак скептично на нього зиркнув, але розвивати тему не став.

	— Тоді ходімо.

	На стадіоні Блеквелла панувала зловісна тиша. Усі, хто прибув, уже зібралися на полі. Товстий настил захищав гладко відполірований паркет від подряпин, які могли залишити ніжки столів та стільців. Тут яскраво світили всі прожектори, і лише екрани електронного табло під стелею залишалися темними. Ніл почув слабкий відгомін музики, але переконатися в тому, що йому не здалося, зміг, лише опинившись у внутрішній зоні.

	На бенкет з'їхалися чотирнадцять команд, а це означало, що на полі присутні двісті п'ятдесят спортсменів плюс ще чоловік дев'яносто супроводжуючих та службового персоналу. Ніл уперше бачив стільки народу на полі для ексі. Вільного місця між столами залишалося достатньо, і все ж таки Ніла корчило від того, що ігровий майданчик використовують не за призначенням.

	Ваймак притримав двері й жестом пропустив Лисів уперед. Одразу за входом стояла маленька група тренерів. Один із них у рупор оголосив про прибуття команди Пальметто. Жвавий гул розмов трохи стих, заскрипіли стільці — дехто з гостей обернувся. Ваймак подивився на Ден, смикнув підборіддям у безмовному наказі рухатися далі, а сам попрямував до колег, щоб обмінятися привітаннями. Еббі пішла за ним, насамкінець окинувши Кевіна задумливим поглядом.

	Місця, де мали сидіти гості, були закріплені за ними заздалегідь. На спинках стільців були паперові таблички у кольорах команди із зображенням відповідного талісмана. Знайти короткий ряд, позначений помаранчевим, не було важко, побачити місця «Воронів» виявилося ще простіше. Команди посадили за одним столом, один навпроти одного.

	— От мудак, — долинув до Ніла злий вигук Ден, тихий, але виразний. Капітан команди, треба віддати їй належне, не збилася з кроку і рішуче продовжила шлях до столу.

	— Як банально, — фиркнув Ендрю. Однак, здавалося, цей поворот подій привів його в захват. — Може, все-таки повеселімося. Ну, Кевіне, не будемо змушувати себе чекати.

	Кров відлинула від обличчя Дея, проте він продовжував йти за Ендрю.

	Ніл швидко перерахував Воронів — виходило, що ніхто з них не привів із собою пару. І колірну гаму вони теж не урізноманітнили: усі двадцять два гравці були з ніг до голови одягнені в чорне — двадцять хлопців у однакових сорочках та штанах та дві дівчини в однакових чорних сукнях. Ворони навіть сиділи однаково — поставивши правий лікоть на стіл і підперши долонею підборіддя. Будь-яка інша команда на їхньому місці виглядала б по-ідіотськи, але «Ворони» своїм виглядом чомусь вселяли повагу.

	— Ріко, — привіталася Даніель, відсуваючи свій стілець, розташований напроти стільця Моріями. — Ден Вайлдс.

	Ріко простяг руку з такою пихатою поблажливістю, якою Ніл у житті не бачив: передпліччя витягнуте, кисть розслаблена — точнісінько владика, який очікує, що підданий припаде до його долоні губами. Ніл сподівався, що Ден проігнорує цей нахабний жест, проте вона вклала пальці в долоню Ріко і легко стиснула її. Коли вона відпустила його руку, він усміхнувся.

	— Я знаю, хто ти. Хто ж тебе тут не знає? Дівчина — капітан команди першого дивізіону. Досить пристойно справляєшся, попри недоліки.

	— Недоліки? Які ж?

	— Ти справді хочеш, щоб я почав їх перераховувати? Бенкет розрахований лише на два дні, Геннессі.

	Що мав на увазі Ріко, Ніл не зрозумів, зате зрозумів Метт, який злісно процідив крізь зуби.

	— Обережніше, Ріко.

	Ден торкнулася руки Метта, закликаючи його не нервувати, і зайняла своє місце. Старшокурсники влаштувалися ліворуч від неї, акуратно посадивши Елісон між Рене та Меттом. П'ятірка Ендрю влаштувалась праворуч від капітана в тому ж порядку, в якому вони їхали в автобусі. Ніл виявив себе у неприємній близькості від Ріко; злегка втішало лише те, що їх все ж таки розділяло кілька людей.

	На жаль, з'ясувалося, що Ріко — не єдина проблема. Щойно Лиси розташувалися, Ворон, який був праворуч від Ріко, встав і наблизився до дівчини, що сиділа навпроти Ніла. Він мовчки поклав два пальці їй на плече, і цього виявилося достатньо, щоб вона поспішно піднялася і пересіла на крісло, що звільнилося, поступившись місцем навпроти Ніла йому. Щойно він це зробив, решта Воронів ніби ожили і як один відкинулися на стільцях. З прямою спиною залишилися сидіти тільки Ріко, тоді як новий візаві Ніла подався вперед, вивчаючи його поглядом.

	Ніл не впізнав цієї людини, але дізнаватись його ім’я не було потреби. Чорна цифра три, витатуйована на лівій вилиці, говорила, що перед ним ніхто інший, як Жан Моро, основний захисник «Воронів» і, ймовірно, давній друг Кевіна. Сьогодні його обличчя безперечно не пашіло приязністю.

	— Десь я тебе бачив, — мовив Жан із сильним французьким акцентом.

	— На шоу у Кеті, якщо дивився, — повідомив Ніл.

	— А точно. Як, кажеш, тебе звуть? Алекс? Стефан? Кріс?

	На мить Нілу здалося, що він полетів униз. Земля ніби пішла з-під ніг, у шлунку все перевернулося. Через секунду — хвилину? вічність? — він усвідомив, що не зрушив з місця. Більше того, завмер не дихаючи.

	За вісім років у бігах Ніл змінив шістнадцять країн та двадцять два імені. Одне ім'я, згадане Жаном, могло нічого не означати, але три вже не збіг. Це погроза. Ендрю попереджав, що Ріко розкопає минуле Джостена, хоч би як глибоко вони з матір'ю його закопали. Ніл боявся цієї неминучості, але не хотів її визнавати. Іноді минали роки, перш ніж батькові вдавалося напасти на їхній слід. Повірити, що Ріко досяг цього за два тижні, було неможливо.

	Повернути повітря у легені виявилося неймовірно важко. Просто диво, що подих Ніла залишався рівним, коли горло стискало смертельною петлею.

	— Мене звуть Ніл.

	— М-м-м-м? — Жан нахилив голову набік, ніби хотів краще його розглянути. — Щось ти не дуже схожий на Ніла.

	— Усі претензії до моєї матері. Це вона мене назвала.

	— До речі, як вона поживає? — спитав Ріко

	Ніл заглянув у його темні очі й відчув, що прощається із життям. Він спробував відповісти, але тут втрутилася Ден.

	— Не провокуй моїх хлопців, Ріко, — роздратовано кинула вона. — Тут для цього не місце.

	— Я просто проявив люб’язність, — відповів Ріко. — Ти ще не бачила, як я вмію провокувати.

	Жан глянув на Кевіна.

	— Привіт, Кевіне.

	— Жан, — тихо відповів Дей.

	На губах Жана грала лінива посмішка, але в його сірих очах завмер мертвий холод. Ні один, ні другий більше не вимовили ні слова і лише свердлили один одного пильними поглядами. Незабаром Ендрю це набридло, і він подався вперед.

	— Жан, — гукнув він. — Привіт, Жан. Жан Вальжан. Гей. Е-е. Вітаю.

	Жан невдоволено засопів, але все-таки глянув на Ендрю. Міньярд простяг йому руку, і Жанові вистачило дурості взятися за неї. У Ендрю навіть кісточки побіліли — з такою ненавистю він стиснув пальці Ворона. Моро не зміг приховати болючу гримасу, і спокійний вираз обличчя змінився злим вищиром. Ендрю на це лише посміхнувся ще ширше.

	— Я Ендрю. Ми раніше не зустрічалися.

	— І слава богу, — відповів Жан. — Вся ваша команда — ганьба першого дивізіону, ну а ти й саме твоє існування зовсім образливі. Воротар, якому начхати, заб'ють йому гол чи ні, не має права торкатися ключки. Твоє місце на лаві запасних — сиди там і кривляйся, ні на що інше ти не здатний.

	— На мою думку, це трохи аж занадто, — зауважила Рене. — Тобі не здається?

	Дівчина праворуч від Ріко голосно пирхнула.

	— Якщо на твоє місце у воротах поставили ось цього, то в тебе точно руки із дупи. Не терпиться подивитися на тебе у грі. Певно, можна вмерти зі сміху. Ми б взялися випивати за кожен забитий тобі м'яч, та боїмося померти від алкогольного отруєння.

	— Ой, як було б сумно, — з неприкритим сарказмом відрізала Ден.

	— Наші команди зустрічаються вперше, — незворушно мовила Рене, наче й не чула обміну грубощами. — Навіщо починати з поганого?

	— Чому б ні? — знову пирхнула дівчина. — Ви погані у всьому. Серйозно, невже виставляти себе на посміховисько так весело?

	— Нам явно живеться веселіше, ніж вам, — сказала Рене.

	Ніл почув у її інтонації посмішку. Просто разюче, як їй вдавалося зберігати таку приязність. Страх згорнувся в шлунку Нілу крижаною грудкою, але образи, що сипалися від Воронів, поступово пропалювали в льоду дірку. Тримати рота на замку і не втручатися в розмову вимагало від нього неймовірних зусиль. Що довше він мовчав, то дужче його розпирало. Краще б він успадкував витримку матері, ніж буйний темперамент батька, промайнуло в його голові.

	— Веселощі для дітей, — заявив Жан, відвернувшись від Ендрю.

	Якщо він і збирався сказати ще щось, то забув про це, коли уважніше придивився до Рене. Поки Моро відволікся, Ендрю розтис хватку, але Жану знадобилася ще секунда-друга, щоб це усвідомити та прибрати руку. Ріко зробив ледь помітний рух, проте Ніл так гостро відчував його присутність, що вловив це. І Жан теж — судячи з того, як швидко до нього повернувся дар мови.

	— На цьому рівні вже оцінюється майстерність, якої у вашої команди, на жаль, немає. Ви не маєте права грати проти нас.

	— Тоді не було чого міняти округ, — подав голос Метт. — Вам тут не раді.

	— Ви забрали те, що вам не належить, — сказав другий Ворон. — І цього сезону поховаєте себе власними руками.

	— Ми нічого не забирали, — заперечила Ден. — Кевін хоче бути з нами.

	Ворон, що сидів навпроти, розреготався.

	— Тільки не кажи, що справді віриш у це. Кевін у вас тільки тому, що хтось, зрештою, повинен був показати вам, що таке справжнє ексі. Якби він залишився другим тренером, може, і навчився б миритися з вашими поразками, але тепер, на полі, до кінця сезону він з вами не витримає. Ми знаємо його краще, ніж будь-хто з вас, і знаємо, як його вибішує ваша бездарність.

	— Ми теж, — сказав Аарон. — У висловлюваннях він себе не обмежує.

	До Кевіна нарешті повернулася здатність говорити.

	— Так, вони знають, що я відчуваю, але одними словами нічого не виправити. Команда, з якою треба багато працювати, потребує більш відповідального підходу.

	— Ти не залишишся з ними, — сказав Жан. Це прозвучало не як пророцтво, а радше як наказ. — Радимо прийняти нашу пропозицію, поки вона ще чинна. Кевіне, факти є факти. Твоє ручне звірятко було і завжди буде баластом. Час...

	— Що? — Ендрю витріщився на Кевіна. — Ти завів ручного звіра, а нам нічого не сказав? Де ти його тримаєш, Кевіне?

	Жан роздратовано відмахнувся.

	— Не перебивай мене, сирітко Доу.

	Нікі, що сидів поруч із Нілом, видав короткий обурений вигук, проте Ендрю у відповідь на цю дивну образу лише посміхнувся.

	— Молодець, спроба зарахована, але прибережи своє красномовство для іншого разу. Хочеш підказку? Не можна ще більше принизити того, хто й так на самому низу. Так що не марнуй час, ні свій, ні мій.

	— Годі! — Ден сердито клацнула пальцями. — Припиніть. Ми на офіційному заході, тут однієї адміністрації людей двадцять. Ми зібралися для того, щоб познайомитись, а не щоб лізти у бійку. Якщо не можете сказати нічого хорошого, краще зовсім мовчіть. Обох команд стосується.

	— Тому ваша нова дитинка сидить так тихо? — Ріко жестом показав на Ніла. — Не може сказати нічого доброго?

	— Дай йому спокій, — глухо промовив Метт.

	— Минулого разу він тримався куди сміливіше, — не вгавав Ріко. — Може просто викаблучувався перед публікою? Гей, я до тебе звертаюсь. Язика проковтнув?

	Пальці Нікі під столом вп'ялися в стегно Нілу — безмовне і відчайдушне попередження не відкривати рота. Залишивши на тильній стороні долоні Хемміка напівкруглі сліди нігтів, Ніл почав рахувати до десяти. На рахунку чотири Ріко знову подав голос.

	— Ну й боягуз, — з розчаруванням протягнув він. — Прямо, як його матуся.

	— Коротше, я зрозумів, — сказав Ніл. — З тебе вирощували суперзірку, і тобі, мабуть, було дуже, дуже тяжко. У тобі бачили лише ресурс, але не людину, щось абсолютно марне за межами поля. Так, звучить жорстко. Ми з Кевіном постійно обговорюємо твої численні комплекси, якими обдарував тебе тато.

	— Ніле! — З тихою люттю в голосі процідив Кевін.

	Не зважаючи на нього, Ніл продовжував:

	— Розумію, у твоїй психічній неврівноваженості та безмежній манії величі винен не лише ти. Крім того, ясно, що ти чисто фізично не здатний розмовляти з оточуючими, як усі нормальні люди. Проте це не означає, що ми зобов'язані вислуховувати все те лайно, що з тебе ллється. Жаль — це, звичайно, привід багато в чому тебе виправдати, але свій ліміт на жалість ти вичерпав приблизно шість образ тому. Так що, будь ласка, прошу тебе, заткни вже свого рота та не чіпляйся до нас.

	У Воронів разом впали щелепи. Порушивши свою ідеальну симетрію, вони приголомшено вирячилися на Ніла. Погляд Ріко міг би заморозити розжарене пекло, проте Ніл був такий засмучений, що не боявся. Нервовий зрив накриє його згодом. А зараз він перегнувся через стіл до Ден — та сиділа, сховавши обличчя в долонях.

	— Ден, я сказав йому «будь ласка». Я постарався бути чемним.

	— Метт, — хрипко видавила вона, — Метт, приведи тренера. Тренера сюди. О Боже.

	Метт кулею вилетів з-за столу.

	— Ти що несеш? — Видихнув Жан.

	Ніл подивився на нього тільки тому, що почув у його голосі скоріше жах, ніж злобу.

	— Не було чого втягувати мене в цю розмову. Я й мовчки почував себе непогано.

	Жан повернувся до Кевіна і гнівно затараторив французькою:

	— Що це за хрінь?

	— Його ворожість — це особиста вада, з якою нам усім доводиться уживатися, — повідомив Кевін.

	— Уживатися? — луною повторив Жан, наче його обурила сама думка. — Ще чого! Ти повинен був розібратися з ним ще два тижні тому, коли він вибухнув уперше. Ми сподівалися, ти поясниш йому, як треба поводитися. Чому він досі не знає свого місця?

	— Ніл не бере участі в іграх Ріко, — заявив Кевін. — Він Лис.

	— Він не Лис!

	— Кумедно, — сказав Ніл французькою. Жан, який не очікував, що їхню розмову хтось розуміє, трохи розгубився. — Я точно пам'ятаю, що у моєму контракті прописано: команда університету Пальметто.

	— Контракт нічого не змінює, — відрізав Моро. — Чи ти забув, хто тебе купив?

	— Купив? Мене? — Не зрозумів Ніл. — Ніхто мене не купував.

	Кевін з підозрою насупився і подивився на Жана.

	— Ти про що?

	У Жана витягнулося обличчя.

	— Тобто ти не знаєш. — Закид повис у повітрі. Моро переводив здивований погляд з Ніла на Кевіна та назад. — Як ти можеш не знати, Кевіне? Навіщо ще взяв його в команду?

	— Має великий потенціал, — відповів Дей.

	Жан розреготався, і в його сміху явно чулися істеричні нотки.

	— Боже бережи вас, дурні убогі! Тільки Господь вам допоможе. Просто в голові не вкладається, як за своєї безнадійної тупості ви обоє дожили до таких років.

	Голос Ваймака, що загримів ззаду, змусив Ніла здригнутися від несподіванки:

	— Що ви тут влаштували, чорт вас забирай?

	Ніл озирнувся: тренер стояв за спиною. Метт підійшов до свого місця, але за стіл не сів. Не зважаючи на Ваймака, Жан напівобернувся і швидко затараторив японською. Про що б він там не говорив, але його слова стерли з обличчя Ріко кам'яний вираз. Він кинув уважний погляд на Ніла, потім на Кевіна і лише потім відповів Жану. Той безпорадно розвів руками. Подивившись на обох, Кевін обережно вимовив щось японською.

	Не давши йому домовити, Ваймак махнув рукою Лисам:

	— Вставайте. Еббі домовляється з адміністраторами, щоби нас пересадили за інший стіл.

	Ніл охоче підкорився, але далеко не зміг піти. Тільки-но він відсунув стілець, як Жан перегородив йому шлях і жестом приманив ближче. Ніл ледве встигав за його французькою і все ж таки розібрав більше, ніж хотілося б.

	— Трохи згодом Ріко займе кілька хвилин твого часу, — повідомив Жан. — Раджу тобі поговорити з ним, якщо не хочеш, щоб усі дізналися, що ти син М'ясника.

	Почувши ім'я батька, вимовлене вголос, Ніл ніби отримав удар під дих, але звук, який видав Кевін, що стояв поруч, був ще гіршим. Ніл інстинктивно впер долоню йому в груди, відштовхуючи його подалі від столу. Дей позадкував так швидко, що мало не впав. Ніл на нього не дивився, але почув, як той прохрипів:

	— Це неправда.

	— Заткнися, — прошипів Ніл, сам не знаючи, до кого з двох звертається. — Більше ні слова.

	— Давай, біжи, — сказав Жан. — Це ти вмієш найкраще, чи не так?

	Ваймак залишився вирішувати питання з «Воронами»; Лисів з-за столу як вітром здуло. Прямуючи через все поле до Еббі, вони привертали чимало цікавих поглядів, проте їм було не до того: вся команда не зводила очей з Кевіна та Ніла. Еббі та тренер блеквеллців перевели «Лисів» до нового столу, який спочатку відводився тренерам. Змінивши дислокацію, команда опинилася на задвірках заходу, проте Ніл не сумнівався, що його товариші цьому раді.

	Вони розсілися в колишньому порядку, тільки тепер Кевін розвернувся наполовину і пропалював Ніла очима. Дей таки звернув на себе його погляд, схопивши за підборіддя залізною рукою. Ніл хотів смикнути, але зрозумів, що це не матиме сенсу. Він дивився на Кевіна, чекаючи, коли той його впізнає. За очікуванням маячив нудотний страх. Ніл стиснув кулаки, сховавши їх під стіл, щоб ніхто не бачив, як у нього трясуться руки.

	Кевін відкрив рота. Ніл не хотів його слухати. Він не знав, що саме зараз скаже Дей і, головне, якою мовою, а тому заговорив першим — тихо, насилу видавлюючи слова, французькою:

	— Ні, Кевіне, не тут. Поспілкуємося завтра. Наодинці.

	Кевін завагався.

	— Ендрю знає?

	— Не все. Мого імені він не знає.

	— А хто ти — знає?

	— Сказав, ні. — Ніл вивернувся з хватки Кевіна. — Тут ми цього не обговорюватимемо.

	Кевін ще кілька секунд дивився на нього, потім схопився з місця так різко, що мало не перекинув стіл. Тієї ж секунди поруч з ним виросла стривожена Еббі. Здавалося, Кевін геть-чисто забув людську мову — він жестом вказав на двері, закликаючи Еббі слідувати за ним, і рушив до виходу. Еббі зробила крок, потім запнулась у нерішучості.

	— Ідіть, ідіть уже, — обома руками замахав на неї Ендрю. — Приведіть його назад, коли нап'ється. А Ніл лишиться з нами. Правда ж, Ніле?

	Ніл витратив усі слова на Кевіна, тож просто кивнув. Еббі поспішила за Деєм, на ходу подивившись у бік столу «Воронів» і комусь махнувши рукою. Ніл простежив за її поглядом і побачив Ваймака. Тренер прямував до Лисів, обличчя його було чорнішим за хмару. Ніл міцніше стиснув кулаки, змушуючи себе вгамувати тремтіння в пальцях.

	— Ніле. — Ден зайняла місце, що звільнилося, Кевіна. — Ти в порядку?

	— А що, схоже? — замість нього відповів Ендрю.

	Ден ледь не спопелила його поглядом, проте широка посмішка Міньярда свідчила, що її гнів не справив на нього враження. Вчепившись за край столу, Ендрю відхилив стілець, балансуючи на задніх ніжках — так, щоб Ден не загороджувала йому огляд і той міг бачити Ніла. Ніл подивився на нього тільки тому, що цієї хвилини не знаходив у собі сил зустрітися поглядом з кимось іншим. Ендрю прикрив рота долонею і, не завдавши собі клопоту стишити голос, заявив:

	— А я попереджав.

	— Міньярде, сядь нормально, — прогарчав Ваймак, з’явившись за спиною Ден.

	Ендрю перебільшено голосно зітхнув і хитнувся на стільці у зворотний бік.

	— Ти обіцяв чи ти не обіцяв мені не розпочинати розбірок з ним? — накинувся Ваймак на Ніла.

	— На захист Ніла… — висунувся Нікі з іншого боку.

	— Тебе не питають! — гаркнув тренер. — Ніле, відповідай.

	Ніл уже подумки рахував кроки до свободи: їхній стіл стояв найближче до виходу з поля. Треба лише пройти через внутрішню зону та роздягальню. Паркан навколо стадіону обнесений колючим дротом для захисту від хуліганів та злодіїв, але можна піти тим самим шляхом, яким «Лиси» сюди прийшли. Зупинять його охоронці чи ні — це вже як пощастить. Добре одягнений хлопець, що стрімголов тікає з урочистого бенкету, явно викличе у них підозри. А от якщо придумати відмовку — наприклад, його послали в автобус за Кевіном, — то повз охорону можна йти спокійним кроком. І тоді залишиться лише знайти таксі, оскільки добиратися автостопом цього разу немає часу. Він повернеться до гуртожитку та дістане з сейфа теку. Йому потрібні гроші та шифри. Можливо, настав час зателефонувати.

	Збудований у голові Ніла маршрут раптово обірвався. Він розтис кулак і поторкав кишеню штанів. Через тонку бавовну чітко проступали контури мобільника.

	— Ніле, якщо тобі тут зовсім несила, так і скажи, — звернувся до нього Ваймак. — Еббі підшукає для тебе тихе місце, посидиш там до кінця бенкету. Вийди надвір, подихай повітрям.

	Можливість була чудова, тільки скористатися нею Ніл не міг. У цьому випадку йому справді доведеться бігти, і він уже не повернеться. Врятуватися втечею непросто, хоч і простіше, ніж довіритися Ендрю. І все ж таки Ніл пам'ятав тягар ключа на долоні, тепло металу, нагрітого в руці іншої людини. Він пам'ятав обіцянку Ендрю захищати його життя до кінця сезону.

	— Ні, — нарешті знайшов голос він. — Я знав, що це станеться, я просто не був готовий. Я в порядку.

	— Чим тобі допомогти? — спитав Ваймак.

	Ніл здивовано підняв очі й за втомленим поглядом тренера зрозумів, що своє здивування проявив занадто відверто. На секунду він відчув провину — незрозуміло за що — і тут же її в собі придушив. Зараз у нього багато інших турбот і емоцій теж вистачає — розбиратися з такою дивною штукою, як почуття провини, ніколи.

	— Не знаю, — відповів він.

	— Коли знатимеш, звертайся.

	— Добре, тренере.

	Поява ще однієї команди дозволила відволіктися. Трохи згодом підійшов і Кевін — набравшись горілки по самі брови, тримався він куди бадьоріше. Після того, як зібралися всі чотирнадцять команд, тренер Блеквелла виголосив коротку промову про поточний сезон. Офіціанти подали частування, і всі почали їсти під звуки приглушених розмов і рідкісного сміху. Зараз, коли на спортсменів не давило напруження гри, спілкування складалося легше.

	Від усіх потрібно було лише не підіймати небезпечних тем і уникати сутичок із суперниками.

	Тринадцять тренерів перейшли за стіл до «Воронів». «Лисам», які зайняли їх місця, довелося вести світські бесіди з другою половиною тренерського складу. Втім, це виявилося легше, ніж Ніл очікував. Бувши професіоналами, тренери висловлювали свою думку більш стримано. Здебільшого розмову підтримували Ден і Кевін: Даніель — завдяки невгамовному ентузіазму, а Кевін — завдяки тому, що під впливом алкоголю випромінював суцільну чарівність. Ніл був цьому тільки радий, бо до розмов душа в нього не лежала, проте час від часу хтось із тренерів звертався з питанням і до нього.

	Після трапези всі столи забрали. Вони були складані, тому їх становили один на інший по три штуки вздовж довгої сторони поля. Зі стільців спорудили вежі — такі високі й хиткі, що вони загрожували перекинутися. Звільнивши місце, організатори бенкету постаралися зробити ситуацію менш формальною — так, щоб кожен знайшов чим зайнятися. Побачивши волейбольну сітку, натягнуту на полі, призначеному виключно для ексі, Ніл скривився, проте всіх інших таке блюзнірство анітрохи не збентежило. Команди перемішалися і всі розійшлися хто куди. На іншому кінці включили динаміки: заграли популярні композиції, і половина поля перетворилася на імпровізований танцмайданчик.

	— Вперед, — наказав Ваймак підопічним. — Веселіться. Або не веселіться — мені начхати. Головне — жодних бійок. Засвоїли?

	Більшість Лисів умовляти не довелося. Ден та Метт поспішили приєднатися до волейбольної команди, Аарон та Нікі потягли своїх супутників танцювати. Елісон почувала себе не зовсім добре, тому Рене вивела її на повітря освіжитися. За столом залишилися тільки Ніл, Ендрю та Кевін. Ваймак зміряв їх вичікувальним поглядом.

	— У вас проблеми зі слухом? Ще раз повторити?

	— Ох, тренере... — Ендрю безпорадно підняв руки. — Ви не уявляєте, як ми веселимось, просто відпад. Дайте хвилинку віддихатися, бо серце з грудей вискочить.

	— Даю вам тридцять секунд.

	Вже через двадцять Кевін вийшов з-за столу у супроводі Ендрю та Ніла. Він зробив неквапливе коло по полю, поспілкувавшись з усіма командами, крім «Воронів». І неважливо, що суперники думали про «Лисів»; при наближенні Кевіна будь-яка розмова вмить стихала. Дей не ліз зі шкіри, проявляючи люб'язність, але і свою звичайну гордовитість намагався стримувати. Зрештою, Нілу довелося обмінятися набагато більшою кількістю рукостискань, ніж хотілося б. Протягнути руку Ендрю Міньярду наважувалися лише деякі, та й на тих він дивився з такою усмішкою, що вони зніяковіло відмовлялися від свого наміру.

	Було не те щоб весело, але принаймні цікаво; присутність Кевіна багатьох по-справжньому надихала. Ніл не знав, скільки часу вони провели за розмовами про минулі матчі та професійну лігу ексі, тільки в якийсь момент обернувся і бічним зором помітив Елісон. Він подивився на годинник: виявилося, що їхня трійця нарізає кола вже майже дві години. За годину бенкет завершиться — всім треба підготуватися до насиченого завтрашнього дня.

	Ніл знову глянув на Елісон. Вона нерухомо стояла на краю танцмайданчика наполовину до центру поля, і її руки безсило звисали вздовж тіла. Втім, ні, не зовсім нерухомо: згодом Ніл помітив, що Елісон повільно повертає голову, за кимось спостерігаючи. Цікаво, що її привабило? Ніл витягнув шию, придивляючись до натовпу.

	Буквально за кілька секунд він зрозумів, у чому справа. «Ворони» у повному складі йшли з іншого кінця поля у напрямку Кевіна, причому рухалися клином, немов зграя птахів, що летять на південь.

	— Ендрю, — покликав Ніл.

	— О, нарешті. — Ендрю встав поруч із ним. — Кевіне, дивись, у нас, здається, приємна компанія.

	— Перепрошую, — вибачився Кевін перед брекенріджськими Шакалами, з якими вів жваву розмову.

	Уловивши, як змінився голос Дея, Ніл сподівався, що брекенріджці цього не помітили. Кевін залишив їх і зайняв місце з іншого боку від Ендрю. Ніл сунув руки в кишені, ховаючи стислі кулаки з побілілими кісточками. Ріко зупинився досить далеко, але ще через секунду-другу задум Воронів став зрозумілим: клин продовжував рух, поки не взяв трьох Лисів у кільце. Ніл ковзнув поглядом по обличчях, прикидаючи, хто зробить перший крок.

	Того, що трапилося далі, він точно не очікував. Виринувши незрозуміло звідки, поруч із Кевіном з’явилася Рене. Вона простягла одну руку під лікоть Кевіна, а іншу простягла Жанові.

	— Ти Жан, правда? А я Рене Волкер. Раніше все якось не виходило поспілкуватися.

	Розгубленість пробила кам'яну маску Моро; його обличчя спотворила гримаса досади, але руку Рене він таки потис.

	— Жан Моро.

	— Ніл Джостен, — гукнув хтось.

	Довіривши Кевіна турботам Рене, Ніл обернувся на голос. Ліворуч від нього тісною купкою стояли двоє хлопців та дівчина. Той, що назвав Ніла на ім'я не простяг руки для вітання, а знущально посміхнувся.

	— Ми — основні нападники «Воронів». Хочемо, щоб ти побачив, як виглядає справжня лінія нападу.

	— Нападу чи образи? — За спиною Ніла виріс Метт. Якщо Рене і могла з'явитися випадково, то Бойд точно ні. Старшокурсників попередила Елісон, здогадався Ніл.

	— Метт Бойд, основний захисник «Лисів», той, хто розстріляє ваші ворота вже цього жовтня. Приємно познайомитися. — Він простяг руку, але не здивувався, коли її ніхто не потис. — Я так бачу, що приємно тільки мені.

	— Ще б пак, — пирхнув Ворон, — враховуючи, що твоя подружка — повія.

	— Стриптизерка, — поправила Ден, обіймаючи Метта за талію і недбало помахуючи своїми туфлями на гострій шпильці, ремінці яких висіли в неї на пальці. — Сподіваюся, ваших розумових здібностей вистачає на те, щоб розрізняти ці дві професії. Інакше, хлопці, я побоююся за вашу успішність в універі.

	Ніл намагався не витріщатися на неї. Він відкинув би грубий коментар Ворона як нахабну брехню, якби не спокійна відповідь Ден. Ніл запізно згадав: адже вона говорила, що у старших класах була змушена підробляти ночами. Він тоді вирішив, що вона працювала касиром в якомусь цілодобовому супермаркеті або нічним адміністратором у мотелі. Вона справляла враження дівчини, якій не подобається, коли її сприймають як сексуальний об'єкт. Ніл не мав звички копатись у чужому минулому, але за цією новиною явно крилася якась історія.

	— Геннессі, так? — посміхнувся один із нападників. — Яке слушне ім'я для такої сильної духом дівчини.

	— Ми навіть трохи засмутилися, що ти сьогодні не виступала, — підхопив другий. — Так хотіли подивитись твоє шоу. — Він повільно обвів її сальним поглядом.

	Метт в сказі смикнувся, збираючись скрутити шию зухвальця, проте зумів себе стримати. Ніл захопився його силою волі, але потім побачив, що Ден застережливо вчепилася йому в стегно. Вона, безперечно, не хотіла, щоб через неї трапилася бійка. Ковзнувши вперед, Даніель закрила собою Метта і наблизилася до Ворона. Нападник усміхнувся Мету з-за її плеча, нахилився до неї й шумно втягнув ніздрями повітря.

	Ден коротко і зло дала гострими шпильками йому в пах. Він завив і зігнувся навпіл. Ворони, що стояли по обидва боки від нього, мимоволі скривилися; хтось поспішно відвів очі.

	— Так, Геннессі, — з дивовижною незворушністю підтвердила Ден. — Порадує тебе, якщо ти готовий заплатити, але, якщо перейдеш межі, вранці добре не буде. Вибач, бренд є брендом. Сподіваюся, на перший раз ти відчув достатньо, єбаний ти кусок гівна!

	Не чекаючи відповіді, вона розвернулась і знову встала поруч із Меттом, притулившись до його плеча. Ніл не знав, чи вона таким чином вибачалася перед Бойдом за те, що не дозволила йому вирішити питання кулаками, чи навпаки дякувала за можливість розібратися з Вороном самостійно. Так чи інакше спина Метта, як і раніше, залишалася напруженою.

	— То що там щодо ввічливості, Ден? — Не втримався Ніл.

	— Роби, як я кажу, а не повторюй за мною, салаго, — розреготалася вона.

	— Кевін Дей, — загримів чийсь голос, і всі Ворони, як по команді, обернулися.

	Простеживши за їхніми поглядами, Ніл побачив чоловіка, який виступив на передній план, і по спині у нього пробігся холод, від якого волоски на потилиці стали дибки.

	Тренер Тецудзі Моріяма, безумовно, був найвпливовішою людиною у світі ексі — власне, як і годилося, з огляду на те, що саме він і покійна мати Кевіна, Кейлі Дей, винайшли цей спорт тридцять років тому. Він особисто обрав університет Едгара Аллана місцем, де було зведено перший студентський стадіон для гри в ексі, і з того часу тренував на ньому «Воронів». Тецудзі Моріяма заснував КРЕ — Комітет з регламенту ексі — і на додачу носив статус консультанта міжнародного рівня, а також володів двома професійними командами. Він був живою легендою.

	А ще — втіленням диявола: жорстоким дядьком Ріко та молодшим братом голови мафіозного клану Моріяма.

	— Хазяїне, — видихнув Кевін; у його голосі прозирав страх. — Давно з вами не бачились.

	Моріяма махнув рукою Воронам, і ті нарешті розбили стрій, розосередившись між Лисами стіною чорних шат та кам'яних облич. Ніл уже не бачив Метта і Ден — нападники просто відтіснили його убік. Уважно спостерігаючи за Тецудзі та Кевіном, він цього майже не помітив. Моріяма простяг руку, і Кевін слухняно вклав у неї долоню. Тецудзі підняв її вище, роздивляючись нерівні білі шрами.

	— М'ясник, — тихо промовив хтось французькою.

	Ніл озирнувся. Обійшовши натовп, неподалік від нього стояв Жан. Він коротко хитнув головою, і Ніл, слідуючи за його поглядом, побачив Ріко, який щойно вийшов за двері. Ніл не став обертатися і перевіряти, чи хтось із Лисів помітить його відхід, а відразу попрямував до виходу. Опинившись у внутрішній зоні, він встиг помітити, як Ріко зник у домашній роздягальні блеквеллців. Набравши повні груди повітря, щоб заспокоїти нерви, Ніл рушив за ним.

	Коли він увійшов, Ріко перевіряв, чи немає у роздягальні сторонніх. Ніл зупинився на порозі й, схрестивши руки на грудях, чекав. Перевірка не забрала у Ріко багато часу; владним жестом він наказав Нілу перейти до головної кімнати. Вона була така велика, що могла повністю вмістити роздягальню Лисів у Пальметто, і дивани в ній мали відповідні розміри. На підлозі лежали декоративні килимки з емблемою команди Блеквелла — вухатим зайцем, на стінах висіли фотографії команди. Вивчивши кілька фото, Ріко зневажливо пирхнув.

	Він обернувся обличчям до Ніла, і їхні погляди зустрілися. Нарешті Ріко посміхнувся. Ця усмішка вселяла жах, але слова, що за нею пішли, прозвучали набагато страшніше:

	— Скільки літ, скільки зим, Натаніелю.

	Груди обпалило страхом. Ніл ледве міг дихати. Він молився лише про те, щоб власне обличчя його не видало. Розуміючи, що вже пізно, він таки сказав:

	— Мене звуть Ніл.

	— Ще раз збрешеш мені — пошкодуєш. — Ріко зробив паузу. — Уяви, як я здивувався, коли прийшли результати. Відбитки пальців, — додав він, знущально скрививши губи. — Кеті віддала мені твою склянку як сувенір. Всього лиш за посмішку і поцілунок. Схоже, вона стає справжньою акулою.

	Всередині у Ніла все стиснулося в тугу грудку. На початку шоу він взяв із рук Кеті Фердинанд склянку води, а після закінчення зйомок безтурботно залишив її на столі, вирішивши, що склянки віднесуть помічники Кеті. Мати за таке відлупцювала б його до півсмерті. Вкласти стільки часу і коштів, щоб замести сліди, а потім пустити все нанівець через гру нервів!

	— Поясни мені ось що. — Ріко повільно рушив назустріч. — Жан стверджує, що Кевін не знав, хто ти. Побачивши реакцію Кевіна, я схильний вірити Жанові. Мабуть, я можу це зрозуміти, враховуючи, яким Кевін стає сліпим, коли справа доходить до ексі. Я навіть можу пробачити йому те, що він намагався захистити тебе. Але тобі чудово відомо, хто ти такий, тому мені дуже цікаво: що ти, по-твоєму, робиш?

	— Просто намагаюся вижити. — Ніл обхопив себе руками з такою силою, що ледь не хруснули ребра. — Якби я знав, що наші сім'ї ведуть справи, я не підписав би контракт з Пальметто.

	Ріко наблизився, і Нілу довелося зібрати всю свою волю в кулак, щоб не відсахнутися. Він і не підозрював, що Ріко Моріяма майже одного з ним зросту — далися взнаки японські гени. А Ніл своїм невисоким зростом завдячував мініатюрній матері. Проте, всупереч розмірам, Ріко випромінював агресію та смертельну небезпеку. Здавалося, різниця між нападниками не п'ять сантиметрів, а всі двадцять.

	— Брешеш, — коротко кинув Ріко.

	— Не брешу. — у голосі Ніла майнула нотка відчаю, і за це він себе зненавидів. — Я не хочу створювати проблем твоїй сім'ї. Як і своїй. Сезон скінчиться, і я зникну. Обіцяю.

	— Не хочеш створювати проблем моїй сім'ї, — луною повторив Ріко, наче розжовуючи фразу. — Ти вже обійшовся нам у цілий статок і вісім років суцільних проблем.

	— В сенсі? — підняв брови Ніл. — Гроші, які я взяв, належали батькові.

	— Включаєш дурника? Ти дуже помиляєшся, якщо думаєш, що це тобі допоможе.

	— Ні, не вмикаю. — Ніл не витримав і зробив крок назад. — Мати сказала мені, що то гроші батька. Про вас вона й словом не згадала. Якби я знав, що то ваші гроші...

	— У твого батька жодного цента свого не було! — гаркнув Ріко.

	Слова застрягли у Ніла в горлянці; він ошелешено дивився на Моріяму. Той, свердлячи поглядом, вишукував у його обличчі ознаки брехні. Якого б висновку він не дійшов, це лише сильніше розпалило його злість. Схопивши Ніла за плечі, Ріко жбурнув його об стіну. Від удару потилицею у Ніла клацнули зуби.

	— Ніколи не повірю, що вона нічого не сказала. Стільки років у бігах, і ти жодного разу не спитав, чому ви тікаєте?

	Ніл подивився на Ріко з недовірою.

	— Ти бачив мого батька? Я гадаю, питати немає потреби.

	У коридорі грюкнули двері.

	— Ніле? — покликав Метт.

	До того як Бойд зайде до кімнати, залишалося лише кілька секунд, але Ріко цього вистачило. Він нахилився до вуха Ніла і стишив голос, при цьому вклавши в нього всю отруту, що накопичилася:

	— Ти втік не від батька, Натаніелю, а від його господаря.

	Думка про те, що М'ясник може комусь підкорятися, просто не вкладалася в голові.

	— Він не мав господаря.

	Ріко відійшов назад за мить до того, як у дверях виріс Метт. Кинувши на нього лютий погляд, Бойд став поруч із Нілом.

	— Що тут відбувається?

	Не звертаючи на нього уваги, Ніл уперто повторив:

	— Він не мав господаря.

	Ріко мовчки показав пальцем на себе.

	Ніл здивувався. Розум відмовлявся складати останні шматочки пазла. Те, в чому Ріко хоче його переконати, просто неможливо. Ім'я М'ясника було одним із найгучніших на всьому східному узбережжі. Влаштувавшись у Балтіморі, він контролював територію від Вашингтона до Ньюарку. Люди в його підпорядкуванні відрізнялися безмірною відданістю своєму босу, а він сам — садистською любов'ю до витончених розправ. Ніхто не вказував М'яснику, що робити. І все ж спалах гніву Ріко не виглядав удаваним, та й обманювати Ніла йому не мало сенсу, тим паче що Кевін з легкістю міг підтвердити або спростувати його слова.

	І він би підтвердив — Ніл це відчував, але поки що не був готовий до розмови з Кевіном. Якщо Моріяма справді настільки могутні, що здатні притиснути головорізів на кшталт М'ясника, то Ніл і зовсім покійник.

	— Я тобі не вірю, — сказав він і сам почув у власному голосі страх, що марно хотів приховати.

	— Те, що ти все заперечуєш, дратує навіть більше, ніж твоя непоінформованість, — процідив Ріко. — При нагоді попроси Кевіна у двох словах пояснити тобі ситуацію — так, щоб ти усвідомив її своєю маленькою голівкою. І знай своє місце. Нахабства від тебе я більше не потерплю. Зрозумів?

	Ніл уже бачив себе в труні — то чому б не вбити в кришку останній цвях?

	— Так. Я зрозумів, що ти кінчений мудак.

	Ріко ступив до нього з викривленим злістю обличчям, але Метт перегородив йому шлях рукою.

	— Ріко, дай спокій моїй команді. Тільки спробуй ще раз затіяти бійку на цьому бенкеті, і я подбаю, щоб тебе відсторонили від ігор. Розважатимешся, пояснюючи причини журналістам.

	Ріко на нього навіть не поглянув. Він не відривав погляду від Ніла ще з пів хвилини, доки не придушив у собі гнів. Його очі все ще блищали диким блиском, проте голос пролунав спокійно і впевнено:

	— Ти приповзеш до мене на колінах, благаючи про прощення, тільки пробачення тобі не бачити. Не можу дочекатися цього дня.

	З цими словами Ріко вийшов. Тільки коли двері за ним зачинилися, Метт опустив руку і різко повернувся до Ніла, охоплений гнівом і тривогою одночасно.

	— Ніле!

	Похолоділого від жаху Ніла трясло з голови до ніг, але тремтіння в голосі він все ж таки зумів угамувати. Сховавши руки в кишені й судомно стиснувши телефон, він недбало промовив:

	— Мабуть, Ріко я не подобаюсь. Навряд чи варто переживати із цього приводу.

	Метт задер голову, намагаючись стриматися.

	— Тренер тебе вб'є.

	— Йому не обов'язково знати про це.

	— Це не жарти. Ріко від тебе не відчепиться.

	— Він чіплявся не лише до мене. До Ден теж.

	Потемніле від гніву обличчя Метта підказало, що він не скоро про це забуде.

	— Нехай чіпляється, скільки влізе. Якщо він когось і вибісить, то тільки мене. Ден не соромиться свого минулого. З тобою інша історія. — Він тицьнув пальцем у Ніла. — Не знаю, що там наговорив тобі Жан, але Кевінові довелося напитися в друзки, щоб це переварити.

	— Справа не в тому, що сказав Жан, — збрехав Ніл. — Кевіна засмутили мої слова. Я кинув в обличчя Ріко, що ми з Кевіном постійно над ним кепкуємо, і не дав Кевінові порозумітися з Жаном. Тобто висловився за нього, а потім заткнув йому рота. Конкретно йому підісрав, хоч і не жалкую про те, що зробив.

	— Ну ти й крендель! — розреготався Метт. — Давай-но забиратися звідси, поки тренер не просік, що нас немає.

	Вони рушили назад на стадіон та приєдналися до команди. Воронів поблизу не було, мабуть, після розмови з Нілом Ріко відкликав свій загін. Ден і Рене стояли біля стіни в компанії Кевіна та Ендрю, трохи пізніше до них підійшла й Елісон, тоді як Аарон і Нікі загубилися десь на танцмайданчику. Ніл пошукав поглядом Ваймака і знайшов його у центрі поля: тренер розмовляв із Тецудзі Моріямою.

	— О, Ніл повернувся, — прокоментував Ендрю. — А я вже й не чекав.

	Ніл вийняв руку з кишені й розтиснув кулак. Ендрю спершу вивчив очима телефон на його долоні, потім обличчя.

	Не дивлячись на нього, Ніл сказав німецькою:

	— Я вирішив питання по-іншому.

	Ендрю зі сміхом хитнувся на п'ятах. Усміхався він так широко, що Ніл бачив це навіть бічним зором.

	Він вважав, що Ендрю відповість англійською, адже спектаклі на публіку приносили йому значно більше задоволення, але поки що Міньярд вирішив підіграти.

	— Як цікаво. І як несподівано. Боляче було?

	— Після розмови з Кевіном буде набагато болючіше.

	— Тільки не сьогодні, — відмахнувся Ендрю. — Віддам йому тебе завтра.

	Ніл сховав телефон у кишеню. Піднявши очі, він упіймав на собі погляди старшокурсників. Знаючи, що пізніше Метт розповість їм свою версію, він не здивувався, коли ні Ден, ні Рене не поцікавилися в нього, у чому справа. Натомість Метт подивився на Ніла і поцікавився:

	— То скільки мов ти знаєш?

	— Ну, так, парочку, — ухильно відповів Ніл і змінив тему, звернувшись до Ендрю: — Що ще за Доу?

	— А, так це я, — відповів той. — Я потрапив у систему опіки без прізвища, тому мене просто записали Доу. Ну, як Джон Доу — будь-який безіменний чувак, розумієш? Розумники, ага. Я змінив прізвище, коли мене взяли до прийомної сім'ї. Тепер зрозуміло? Нікі тобі про все це ніби розповідав.

	Нікі нізащо б не зізнався, що сказав зайвого. Ніл вважав тему надто делікатною, щоб обговорювати її з Ендрю у його вгашеному стані, а тому відповів неясним:

	— Тільки загалом.

	Ендрю лише посміхнувся і завершив розмову. Ніл полегшено зітхнув і ще більше потішився тим, що ставити питання про Ріко товариші по команді не стали.

	Нарешті настав час їхати. Ваймак зібрав своїх підопічних і, коли всі переодяглися в зручніший одяг, рушив у зворотний шлях. Всі Лиси вирубилися вже за кілька миль, і тільки Ніл до самого будинку напружено розмірковував про Ріко та свого батька.





Розділ сьомий


	Ніл прокинувся на дивані у вітальні Ваймака. Він не відразу зрозумів, де знаходиться, хоча ситуація була такою ж знайомою, як у гуртожитку. Ваймак висадив усю команду на стадіоні, а Ніла перехопив, перш ніж той встиг прослизнути в машину разом з компанією Ендрю. Тренер не став проти ночі вимагати від Ніла пояснень щодо конфлікту на бенкеті — мабуть, сильно втомився, а просто привів його у вітальню і пішов спати.

	Ніл відкинув ногами запозичене у Ваймака простирадло і сів. Годинник на полиці був практично завалений купою м'ятих цигаркових пачок, але, судячи зі світла, що проникало в кімнату через щілинки жалюзі, ранок давно настав. Ніл зовсім не здивувався, що стільки проспав, — повернулися вони в Пальметто ген як пізно, — проте поки що почував себе не готовим до нового дня. Він розумів, що ховатися від Кевіна — дурний прояв дитинності, і все ж таки хотів максимально відтягнути зустріч.

	Ніл сповз із дивана; позіхнувши, зібгав простирадло. Дзенькіт посуду на кухні підказав, що Ваймак прокинувся і, швидше за все, вже глушить каву. У коридорі, притискаючи до грудей зім'яте простирадло, Ніл завагався — спокуса втекти й уникнути розмови була велика. Зрештою, він, зітхнувши, підкорився неминучості й відвернувся від вхідних дверей. Кинув простирадло в кошик для брудної білизни відразу за дверима хазяйської спальні, по дорозі зайшов у ванну вмитися і приєднався до Ваймака на кухні.

	Не відриваючи очей від газети тренер вказав на плиту. Картопля та яйця у сковороді під кришкою ще не охолонули. Ніл загорнув те й інше в коржик — вийшло щось наче буріто — і сів за стіл навпроти Ваймака. Він майже впорався зі сніданком до того часу, як Ваймак дочитав свою газету і відклав її убік. Не бажаючи зустрічатися з ним поглядом, Ніл завзято дивився на тарілку.

	— Не хочеш розповісти, чому тебе так і тягне погиркатися з Ріко? — Запитав тренер.

	— Він перший почав, — промимрив Ніл з повним ротом коржика.

	— Це не означає, що ти маєш опускатися до його рівня. Ти взагалі слухав, коли я розповідав, що він за людина і яка сім'я за ним стоїть?

	— Так, тренере.

	— Так само ти відповів мені вчора, коли я попередив тебе щодо поведінки. Твоє чергове «так, тренере» більше не пройде. Не бреши мені, коли справа стосується справді важливих речей.

	— Нічого не можу з собою вдіяти, — знизав плечима Ніл. Він намагався жувати повільніше, але їжа швидко закінчувалася, і тоді вирішив змінити тему. — Тренере, як у вас вистачає терпіння працювати з нами? Хіба вам не важко день у день прикривати нас і вирішувати наші проблеми?

	Ваймак одним великим ковтком допив свою каву.

	— Ні-а.

	Ніл здивовано дивився на нього, тренер незворушно поглянув на того у відповідь. Ніл втомився від «дивоглядок» першим; він підвівся, щоб забрати тарілку, але Ваймак вихопив її у нього з рук, сунув у посудомийну машину і налив собі другий кухоль кави. За стіл він більше не сів, а притулився спиною до барної стійки й знову поглянув на Ніла.

	— Я починаю думати, що неправильно тебе оцінив, тільки поки не зрозумію, у чому саме. Не те, щоб я повністю помилився, але щось у тобі не сходиться.

	— Тепер ви говорите, як Ендрю.

	— Це його слова і є. — Ніл спантеличено насупився; Ваймак знизав плечима і зробив ковток кави. — Пам'ятаєш, коли я оголосив команді, що «Ворони» змінили округ? Того дня Ендрю ночував тут у мене. Спочатку я вирішив, що його розлютив обман Кевіна, але насправді він набагато більше розхвилювався через тебе. Тоді я пропустив майже всю його балаканину повз вуха, а зараз думаю, що варто було б прислухатися.

	— Ми з Ендрю намагаємось налагодити довіру, — повідомив Ніл. — Ну типу того.

	— Він стверджує, що ти є патологічним брехуном, — сказав Ваймак. — І я починаю йому вірити.

	— Так вже мене виховали, — знизав плечима Ніл.

	— Спробуй сказати правду бодай раз, — запропонував Ваймак. — Розтлумач мені, чому хлопець, який поспішив переїхати сюди, щоб бути подалі від батьків, і який відсахнувся на пів метра, вирішивши, що я збираюся його вдарити, просто зі шкіри пнеться як старається дістати Ріко Моріяму? Здається, у тебе не повинно бути проблем з інстинктом самозбереження.

	Ніл згорбився на стільці й провів долонею по краю стільниці. Ваймак заслуговував на пояснення, але брехати страшно не хотілося.

	— Ріко — мій ровесник, — насилу видавлюючи слова, почав він. — Якби ви уявляли, на що здатні мої батьки, то стало б ясно, чому я не довіряю чоловікам приблизно того ж віку, що й мій батько. Розумом, — Ніл тицьнув пальцем у скроню, — я розумію, що ви не завдасте мені шкоди, і реагую суто рефлекторно. Вибачте.

	— Гей, розумнику, я не просив вибачатися.

	— Так, тренере, — машинально відповів Ніл і з досадою скривився.

	— М-да, ти ще той тип. — Ваймак сів за стіл. — І батьки в тебе, мабуть, люди непрості.

	— Ваші, певно, теж, якщо ви стільки з нами возитеся, — зауважив Ніл.

	— Були, — кивнув Ваймак.

	— О, — зніяковів Ніл, — так вони померли?

	Здавалося, тренера потішила його нетактовність.

	— Моя мати померла від передозу майже десять років тому, а батько загинув у тюремній бійці того року, коли я тільки-но влаштувався на роботу в Пальметто. Я не спілкувався з ними з того часу, як виїхав зі столиці.

	У Ніла тьохнуло серце.

	— Ви родом із Вашингтона?

	— Цікаво, що тебе зацікавив саме цей факт моєї біографії.

	Брехня завжди давалася Нілу легко, але ще ніколи не викликала таких докорів сумління, як зараз.

	— Я народився в Александрії (Прим. Ред. Місто в штаті Вірджинія, розташоване за 10 км від столиці США). Мама якийсь час працювала у столиці. Просто подумав, кумедно: ми обидва звідти й обидва тепер тут. Іноді світ здається мені таким великим, а потім бац, і він виявляється зовсім маленьким.

	— Хай там як, пам'ятай: ти на цьому світі не один. У тебе є команда, хоча, звичайно, це палиця з двома кінцями. Вони в будь-який час дня і ночі прийдуть до тебе на допомогу, якщо покличеш, і підтримають тебе, якщо потрібно, але водночас кожен крок буде мати наслідки й для них. Чим сильніше ти ворогуєш із Ріко, тим більше ускладнюєш життя своїм товаришам.

	— Як це вийшло з Сетом. Знаю, — кивнув Ніл.

	Ваймак невідривно дивився на нього нескінченно довгу хвилину, потім тихо, надто тихо, запитав:

	— Що, мать твою, ти щойно сказав?

	До Ніла запізно дійшло, що Ендрю не поділився своєю теорією з тренером.

	— Якось дивно все збіглосяза часом, правда? Я образив Ріко в прямому ефірі, похвалився нечисленністю нашої команди, і тієї ж ночі Сет помер від передозу, а я замість нього потрапив у стартовий склад. Навіть Кевін вважає, що все це підлаштував Ріко.

	— Навіть Кевін, — луною озвався Ваймак. — Можна не питати, чия це теорія, — і так ясно. Поглянь на мене, Ніле, поглянь та послухай. У Сета було багато проблем і не було ключів до їх вирішення. Ми завжди знали, що то буде диво, якщо він дотягне до випуску. За чотири роки в університеті він ловив передоз тричі. Четвертий став останнім. Мені однаково, що наговорив тобі Ендрю. Мені однаково, що там думає Кевін. Якщо — а це великий знак питання, Ніле, — якщо Ріко справді причетний до смерті Сета, то вся вина лежить лише на ньому одному. Це він вирішив згаяти свою дрібну злість на Сеті, він перейшов межу. Він, а не ти. Чуєш? Не смій звинувачувати себе у загибелі Сета. Це слизька стежка. Краще дивися під ноги й рухайся вперед.

	— Так, тренере.

	Ваймака відповідь явно не переконала, проте давити він не став.

	— Тож чи варто нам обговорити вчорашнє?

	— Ні, тренере.

	— Тоді не розсиджуйся. Ендрю сказав, що ви домовилися вранці зустрітися на стадіоні. Я тебе підкину. — Ваймак одним ковтком допив решту кави й рушив до виходу.

	За час короткої поїздки до стадіону Ніл, що сидів на місці переднього пасажира, не промовив ні слова. На паркуванні стояли лише два авто — машина Ендрю та мінівен прибиральників. Ваймак висадив Ніла біля тротуару. Перш ніж той зачинив двері, тренер пальцем поманив його ближче, перегнувся через сидіння і глянув у вічі.

	— Передай Ендрю, щоб тримав свої гівняні теорії при собі.

	— Так, тренере.

	Ніл зачинив дверцята і, не чекаючи, поки Ваймак поїде, рушив геть. На дверях службового входу набрав код, що змінювався щотижня, і пройшов коридором до роздягальні. Світло скрізь горіло, але приміщення пустували, тому він вирушив одразу на поле. У самому його центрі, на відбитку лисячої лапи, самотньо сидів Кевін, одягнений у джинси та футболку. Ніл подумки запитав, чи довго Кевін ось так просидів, чекаючи, поки він виспиться.

	Ендрю знайшовся швидко: він бігав угору-вниз трибунами. Ніл кинув сумку біля лави запасних і попрямував до Кевіна.

	Побачивши Ніла Дей не підняв голови й на його появу взагалі ніяк не відреагував. Ніл сів навпроти, на відстані витягнутої руки, і подивився в обличчя Кевіну, намагаючись роздивитись у ньому правду, яку, як і раніше, не хотів знати. Куточок рота Кевіна страдницьки сіпнувся — неминуча розмова, безперечно, не приносила задоволення і йому, — і від цього Нілу стало зовсім млосно.

	— Чому Ріко сказав, що купив мене? — поставив він перше запитання.

	Кевін мовчав так довго, що Нілу вже почало здаватися, ніби все це — лише поганий сон, проте Кевін зрештою заговорив.

	— Ти ж не він, правда? — Голос був тихий, ледь помітний. — Будь ласка, скажи, що ти не Натаніель.

	Почувши своє справжнє ім'я, Ніл стиснув зуби, але болісну гримасу приховати не вдалося.

	— Не називай мене так. Не має значення, ким я був. Зараз я Ніл.

	— Якби все було так просто, — жалібно сказав Кевін, уже трохи голосніше. — Чого ти приїхав сюди?

	— Більше не було куди. Тоді, в Аризоні, я подумав, що ти прилетів, бо впізнав мене, але по твоєму вигляду зрозумів, що це не так. Я подумав, що можу залишитись, поки ти мене не згадаєш.

	— Ти вирішив. — В інтонації Кевіна прослизнуло щось схоже радше на істерику, аніж на глузування. — Ідіот єбаний.

	— Я був у розпачі.

	— Не можу повірити, що твоя мати на це погодилася.

	— Вона мертва. — Кевін відкрив рота, проте Ніл не дав йому заговорити. — Померла рік тому. Я поховав її на пляжі, на західному узбережжі. Кевіне, у мене більше нікого та нічого немає. Ось чому я прибився до «Лисів». Я ризикнув, вирішивши, що ти навряд чи згадаєш і що тобі невідома вся правда про мою сім'ю.

	— Хіба ми могли тебе забути?

	Ніл сумно хитнув головою.

	— Приїхавши сюди, я не знав, що мій батько і Моріяма партнери.

	— Вони не були партнерами. — Кевін образився майже так само, як Ріко.

	— Я не знав, — повторив Ніл. — Я взагалі нічого не знав про сім'ю Ріко, доки у травні тренер мене не просвітив. Після цього я подумав, що, мабуть, це було приводом нашої зустрічі багато років тому. Я думав, що наші батьки домовлялися про поділ територій. А вчора Ріко заявив, що батько належить клану Моріяма. Що він мав на увазі? Чому сказав, що купив мене?

	— Не бреши мені, — процідив Кевін. — Ми й без цього по вуха в лайні.

	— Мати так і не розповіла мені, через що нам довелося тікати. А я ніколи не питав, що стало для неї останньою краплею. Я просто був радий забратися геть. З того часу ми з нею нічого не обговорювали — розмовляли тільки про погоду або про ту мову, якою спілкувалися в новій країні, про місцеву культуру. Єдиний раз, коли вона сказала мені щось справді важливе, стався перед смертю, але й тоді йшлося не про батька. І клан Моріяма вона не згадала жодним словом. Інакше мене б тут не було, згоден? Тож розкажи мені правду.

	Кевін нескінченно довго свердлив Ніла поглядом, потім люто потер обличчя долонями й щось глухо пробурмотів японською. Ніл уже хотів струсонути його за плече, але тут Кевін упустив руки на коліна і заговорив:

	— Твій батько був правою рукою пана Кенґо, головним довіреним обличчям та найнадійнішим інструментом у його арсеналі. Території, що він контролював, належали сім'ї Моріяма. Він був силою, що керувала імперією Моріяма, і він повинен був взятина себе провину у разі кримінального розслідування. Його могутність і обернулася для тебе проблемами. Ти нізащо не став би його наступником. Оберігаючи трон, пан Кенґо дуже ретельно відбирає своє оточення. Кумівство та родинні зв'язки підривають беззастережну відданість босу, члени сімей, які працюють разом, починають насамперед дбати про власний добробут. Найпростіше було б вбити тебе, але пан Кенґо дав тобі шанс виправдати своє існування. Твоя мати записала тебе в Малу лігу ексі, щоб ти почав тренуватись. День, коли ми зустрілися, був днем оглядин.

	— Стоп, — заперечив Ніл. — Стоп. Що?

	— Ти повинен був стати таким, як я, — пояснив Кевін. — Подарунком тренеру, його робочим матеріалом. На оглядини відводилося два дні: перша гра — щоб виявити твій потенціал, друга — переконатися, що ти здатний підкорятися тренеру та виконувати всі його вказівки. Якби ти не пройшов відбір, твій батько вбив би тебе власними руками.

	Ніл проковтнув.

	— І... як я впорався?

	— Твоя мати не ризикувала. Друга гра не відбулася. Напередодні вночі мати забрала тебе та зникла.

	По тілу Ніла розлився жар — чи то нудота, чи то лють. На кого він злився? Мати все життя ненавиділа його одержимість ексі. Постійно твердила, щоб він більше не смів брати до рук ключку, але жодного разу не назвала причину. Так само Ніл не розумів її небажання пояснити, від чого взагалі вони тікають.

	— Мене зараз знудить, — зізнався Ніл, підводячись на ноги.

	Він уже майже підвівся, коли Кевін схопив його за зап'ястя.

	— Натаніелю, зажди.

	Ніл висмикнув руку настільки різко, що Кевін ледь не розпластався на паркеті.

	— Не називай мене так!

	Він позадкував, але Кевін теж встав і рушив до нього. Ніл застережливо підняв долоню. Думки розліталися у різні боки. Він дивився на Кевіна і бачив татуювання на вилиці, кар'єру та славу, яку міг завоювати в іншому житті. Якби він справив враження на тренера Моріяму, то зростав би й виховувався разом із Ріко та Кевіном у «Замку Евермор». І носив би татуювання із цифрою «3», яка зараз прикрашає вилицю Жана Моро.

	Ніл відчув гаряче бажання зненавидіти свою долю. На мить йому це вдалося. Він виріс заляканою нікчемністю, коли міг стати одним із Воронів, а в майбутньому потрапити до національної збірної. Він так пристрасно любив ексі, що відібраний шанс на успіх повинен був викликати в ньому обурення. І все-таки йому вистачило одного погляду на Кевіна, щоб усвідомити: таке життя він зненавидів би не менше. Він би навчався у кращого тренера, грав за найкращу команду, але при цьому жив би немов у клітці й постійно зазнавав насильства. Може, він і провів останні вісім років в бігах, але принаймні був вільним.

	Ніл нарешті зрозумів, хто тримає його на повідці. Вчора Жан сказав, що йому ніколи не стати Лисом, а ще порадив Кевіну вказати Нілу його місце в ієрархії Воронів та припнути язика у спілкуванні з Ріко. Ріко досі вважає Ніла своєю власністю, яка помилково потрапила в чужі руки. Тепер, коли Ніл дізнався правду, Ріко чекає, що той покірно схилить голову і стане в стрій. «Цього не буде», — хотів було сказати Ніл, але натомість видихнув:

	— Я так не можу.

	— Тобі треба тікати, — сказав Кевін.

	— Не можу, — повторив Ніл і провів тремтячими пальцями по волоссю. Заспокоїтись це не допомогло; тремтіння било його з голови до ніг. — Кевіне, я тікав вісім років. Це було жахливо, навіть коли була жива мама. Тепер я зовсім один. Куди мені тікати? Ендрю вважає, що мені безпечніше залишатися тут.

	— Ти ж казав, Ендрю не знає.

	— Він думає, що мій батько — дрібний шахрай, який привласнив гроші боса, призначені сім'ї Моріяма. Я наплів, що моїх батьків убили за крадіжку, а я зміг втекти з грошима. Ендрю вважає, що скандальна слава «Лисів» може послужити мені захистом. Якщо ми щотижня з’являтимемось в новинах, позбутися мене буде не так просто.

	— Тебе популярність не врятує, — сказав Кевін. — Ти надто серйозна загроза. Оброниш слово не тим людям, і все розвалиться. Моріяма знали, що твоя мати в жодному разі не здасть свою сім'ю копам, але ти — дитина, непередбачувана і налякана.

	Ніл відкрив рота, але Кевін похитав головою і, не давши йому заперечити, продовжив:

	— Хазяїн хоче тебе врятувати. Весною він забере тебе до команди «Воронів». Якщо ти сидітимеш тихо, не висовуючись, він не скаже головній родині, що знайшов тебе.

	— Я не Ворон, — заперечив Ніл, — і ніколи ним не стану.

	— Тоді тікай, — глухо кинув Кевін. — Інакше тобі не жити.

	Ніл заплющив очі й постарався вирівняти подих. Пульс гуркотів у вухах, висвердлював мозок. Ніл обхопив себе руками, через тонку бавовну промацуючи шрами. Він вдихнув, і в ніс ударив запах солоної морської води та крові. На мить Ніл опинився за три тисячі миль від Пальметто: самотній, зламаний підліток, що бреде по шосе у бік Сан-Франциско. Пальці занили, вимагаючи цигарки. Ноги горіли від нестерпного бажання втекти. Проте він міцніше вперся ними в підлогу і розплющив очі.

	— Ні.

	— Не будь дурнем, — фиркнув Кевін.

	— Цього разу втеча не допоможе. Якщо Моріяма насправді вважають мене загрозою, за мною пошлють убивць. Нам із матір'ю варто було величезних зусиль ховатися від людей батька. Думаєш, його бос мене не знайде?

	— Принаймні це хоч якийсь шанс вижити.

	— Шанс здохнути десь ще й в повній самотності, — відрізав Ніл.

	Кевін відвів очі. Ніл засунув руки в кишені: в одному телефон, в іншому — в'язка ключів. Кінцями пальців він обмацував зазубрені борідки, доки знайшов ключ від будинку Нікі в Колумбії. Цей ключ дав йому Ендрю — у серпні, коли вперше пообіцяв свій захист.

	Ніл опустив погляд під ноги, на відбиток лисячої лапи. Почав говорити й відчув, як страх поступово йде, змінюючись приреченим спокоєм:

	— Бігти треба було у серпні. Ендрю ще тоді сказав, що це останній мій шанс. Я вирішив, що я залишусь. Я не був певен, що він справді зможе захистити мене від батька, але так хотів залишитися, що наплював на ризики. Може, на той момент я не цілком розумів, наскільки все серйозно, але свого рішення не зраджу і тепер. — Ніл опустився навпочіпки й притис долоні до помаранчевого відбитка. — Я не хочу тікати. Не хочу бути Вороном, не хочу бути Натаніелем. Я хочу бути Нілом Джостеном. Лисом. Хочу відіграти з вами цей сезон та дійти до фіналу. А навесні, коли за мною прийдуть люди Моріяма, я зроблю те, чого вони так бояться: піду у ФБР та здам їх усіх. Нехай мене вб'ють — для них уже буде запізно.

	Кевін довго мовчав.

	— Твоє місце у національній збірній, — нарешті сказав він.

	Кевін вимовив ці слова ледь чутно, проте Нілу вони встромилися в серце. Кевін з болем відпускав мрію про блискуче майбутнє Ніла Джостена. Він узяв Ніла в команду, бо розгледів у ньому талант; привів до Лисів, бо збирався зробити з нього зірку ексі. Попри свою зарозумілість і зовнішню байдужість до старань Ніла, Кевін Дей щиро вірив, що після університету той займе місце у збірній країни. А тепер він усвідомив, що всьому цьому не судилося здійснитися: до травня наступного року Ніл буде мертвим.

	— Ти продовжиш мене тренувати? — насупився Ніл.

	Кевін знову відповів не відразу, хоча ця пауза вийшла не такою довгою:

	— Кожну ніч.

	Ніл проковтнув, намагаючись подолати тупий біль у грудях.

	— Метт і Ден сподіваються, що ми вийдемо у фінал. По-твоєму, ми маємо шанс?

	— Є шанс дістатися півфіналу, якщо Нікі візьметься за розум, а Ендрю перестане стояти стовпом. Але у «велику трійку» нам не пройти.

	«Великою трійкою» в НССА вважалися збірні ексі університетів Південної Кароліни, Пенсільванії та Едгара Аллана, причому «Ворони» незмінно очолювали список, а колумбійці та пенсільванці посідали друге та третє місця, постійно обходячи один одного в рейтингу. Єдиний спосіб пробитися у фінал — виграти в однієї з цих команд у півфінальному матчі.

	— Ну, мабуть, і так непогано, — сказав Ніл.

	Він випростався й обвів поглядом стадіон — спочатку помаранчеву розмітку поля, потім трибуни за прозорою огорожею. Ендрю закінчив підйоми та спуски й тепер намотував кола по периметру внутрішньої зони. Ніл позаздрив витривалості Міньярду — побічного ефекту від таблеток.

	— Кевін, чого він хоче?

	Зрозумівши, що Кевін не читає його думки, Ніл махнув рукою у бік Ендрю.

	— Ендрю не знає, хто я, але знає, що за мою голову призначено чималі гроші. Попри це він обіцяє мені захист протягом сезону. Не заради мене, звісно. Просто він думає, що наші тренування допоможуть тобі не зациклюватись на погрозах «Воронів». — Ніл знову повернувся до Кевіна. — То чого він добивається, якщо готовий так ризикувати, аби втримати тебе тут?

	— Я дав йому слово. — Кевін повільно перевів погляд із Ніла на Ендрю. — Тепер Ендрю хоче перевірити, чи я його стримаю.

	— Не розумію.

	Кевін поринув у таку глибоку мовчанку, що Ніл вже майже перестав сподіватися на відповідь. Нарешті він сказав:

	— Коли Ендрю під таблетками, користі від нього нуль, але коли він чистий — усе ще гірше. Порівнявши стан Ендрю за рік до закінчення школи й перед випуском, його кураторка клялася і божилася, що ліки врятували йому життя. Без таблеток Ендрю… — Кевін замовк, згадуючи точні слова шкільного куратора, потім зігнув пальці, зображуючи лапки, і процитував: — «Пригнічений і схильний до руйнування». Він не має ні цілей, ні прагнень, — продовжував він. — Я був першим, хто сказав Ендрю, що він чогось вартий. Коли курс лікування закінчиться і в нього не залишиться милиць, я дам йому стимул, опору в житті.

	— І він на це згоден? — з сумнівом запитав Ніл. — Але ж він чинить опір і сперечається з тобою на кожному кроці. Чому?

	— Коли я вперше сказав, що ти гратимеш у національній збірній, чому ти розлютився?

	— Тому що я знав, що це неможливо. Але все одно цього хотів, — зізнався Ніл.

	Кевін промовчав. Трохи згодом до Ніла дійшло, що він сам відповів на своє запитання. Вражений, він теж замовк. Заперечення боролося в ньому з ледь чутною тривогою, але звідки взялося це неприємне відчуття, Ніл не розумів. Він переступив з ноги на ногу і схрестив руки на грудях, стиснувши їх майже до хрускоту.

	— То що далі? — спитав він. — Думаєш, наступного літа він злізе з таблеток і раптово зрозуміє, що жити не може без ексі? Ти не схожий на людину, яка вірить у чудеса.

	— Ендрю — схиблений, але не тупий, — похитав головою Кевін. — Навіть йому, зрештою, набридне бути невдахою. Коли в його організмі не буде хімії і він знову почне ясно мислити, мені буде легше достукатися до нього.

	Ніл у цьому сильно сумнівався, але побажав:

	— Хай щастить.

	Як не дивно, сказав він це щиро. Більшу частину часу до Ендрю не можна було підступитися ні з якого боку, але в той самий час він робив усе можливе і неможливе, щоб утримати їх з Кевіном у Пальметто. Найменше, чим вони могли відплатити, — це постаратися повернути його самому собі. Розмірковуючи про те, що Ендрю чекає майбутнє, якого він сам буде позбавлений, Ніл мимоволі відчував легку гіркоту, але знав, що з часом це минеться.

	— Нам час, — сказав він, не бажаючи більше про це думати. — Не кажи Ендрю нічого, гаразд?

	— Не можу, — відповів Кевін. — Він не зрозуміє твого вибору.

	Ніл ступив до дверей, але Кевін зупинив його, поклавши руку йому на плече.

	— Ніле...

	У цьому імені прозвучало і гірке співчуття, і обіцянка. Ніл зібрав себе по шматочках і слідом за Кевіном залишив поле.



	* * *

	Вперше у житті Ніл не думав про майбутнє. Він перестав рахувати дні до матчу проти «Воронів» і звів до мінімуму перегляд та читання новин. Усю свою енергію він направив на тренування, вже не засинав на заняттях в університеті і намагався спілкуватися з усіма Лисами в рівній мірі. Оскільки в компанії близнюків, Нікі та Кевіна він їздив на тренування, а Ендрю та Кевін до того ж возили його на стадіон майже щоночі, вечори Ніл проводив разом зі старшокурсниками.

	Тепер він знав про них так багато, те, чим би ніколи до цього й не подумав поцікавитися. Наприклад, справжнє ім'я Рене було Наталі; названа мати дала їй інше, коли удочерила її. Завдяки їй Рене і Ден опинилися в університеті Пальметто. Стефані Вокер, репортер за фахом, попросила Ваймака про інтерв'ю, потай розраховуючи прилаштувати дочку до нього в команду. Під час весняних ігор Ваймак прилетів до Північної Дакоти подивитися на зустріч команди Рене з основним суперником. Так сталося, що капітаном суперників на той час була Даніель, і її люта манера гри справила на Ваймака велике враження. У ті самі вихідні він узяв обох дівчат до себе.

	— Тяжко було, — зізналася Ден, коли Рене розповіла Нілу цю історію. — У мене просто в голові не вкладалося: невже тренер серйозно розраховує, що ми порозуміємося, особливо після того, як у випускний рік команда Рене вибила мою команду з чемпіонату?

	— Вона прийняла це занадто близько до серця, — лагідно посміхнулася Рене.

	Ніл спробував уявити часи, коли Рене і Ден не були подругами, — картинка не складалася.

	— Але врешті-решт ти це пережила.

	— У мене не було вибору, — сказала Ден. — «Лиси» заперечували проти дівчат у команді і тим паче не хотіли бачити дівчину капітаном.

	— Нам довелося виступити проти чоловіків єдиним фронтом. — Рене вказала на себе, Ден та Елісон. — Інакше ми б не вижили. Спочатку ця дружба була виставою, яка починалася і закінчувалася біля дверей нашої кімнати. Минув майже рік, поки ми усвідомили, що потоваришували по-справжньому.

	— Особисто я це зрозуміла тільки на літніх канікулах, — зізналася Ден, — коли розповідала дівчаткам про минулий сезон.

	«Дівчатками» вона називала танцівниць із клубу. У старших класах школи Даніель, яка взяла собі сценічний псевдонім Геннессі, роздобула фальшивий паспорт і влаштувалася танцювати стриптиз у сусідньому містечку. Вона встигала і вчитися, і грати в ексі, і ще при цьому заробляти. Її тітка сиділа вдома з маленькою дитиною, тому Ден доводилося забезпечувати всіх трьох. Ден порвала всі контакти з тіткою, щойно з'їхала від неї, але з колишніми колегами по сцені продовжувала спілкуватися. Усі вони вважали, що Даніель стане зіркою шоубізнесу.

	Ніл дізнався, що після університету Ден не планує грати в ексі на професійному рівні, а хоче стати тренером і одного разу влаштуватися в «Лисячій норі», замінивши на посаді Ваймака. При відборі гравців вона обіцяла дотримуватися тих самих принципів, що і їхній нинішній тренер, і Метт повністю схвалював цю ідею.

	Багатий і освічений Метью Бойд, син боксерки та висококласного пластичного хірурга, являв собою повний контраст своїй дівчині та її скромному походженню. Його батьки розійшлися багато років тому через нескінченні зради батька, проте розлучення так і не оформили. Метт ріс із батьком, оскільки спортивна кар'єра матері передбачала часті роз'їзди. Про батька він говорив скупо, зате про маму міг розповідати годинами, адже вона була його кумиром. Ніл слухав його історії не тільки з цікавістю, а й з болем у серці. Коли Метт описував перегони з прискоренням, якими займався на літніх канікулах у горах, Ніл згадав тріск, який пролунав при спробі відірвати обгорілий труп матері від вінілової оббивки сидіння.

	За два тижні після бенкету Елісон знову почала з ним розмовляти. Він все ще мучився, не знаючи, як краще перед нею вибачитися і чи треба вибачатися взагалі, коли вона нарешті перервала мовчанку. Ніл вечеряв у кафе у компанії старшокурсників, і Елісон попросила його передати кетчуп. Ледве не випустивши від несподіванки бургер, він поспішив виконати прохання. Наступного разу вона звернулася до нього лише через кілька днів, але крижана стіна, якою вона відгородилася від оточуючих, поступово танула. Одного разу Ніл навіть помітив, як Елісон усміхнулася непристойному жарту Метта. Вона ще не здолала горе — до цього було далеко, але потроху вчилася жити далі.

	Ніл щиро хотів би відплатити товаришам за їхню довіру та дружню підтримку, проте будь-яка відкрита ним дрібниця могла зашкодити команді. Лиси не проявляли зайвої цікавості, але лише через кілька місяців до Ніла дійшло, що їм це й не потрібно. Вони не вивідували його секретів і цілком задовольнялися крихтами правди, що виявлялися у повсякденному житті. Вони знали, що Ніл терпіти не може овочі, але обожнює фрукти, що з усіх кольорів віддає перевагу сірим і що він не любить фільми та гучну музику. Сам він дивився на ці речі виключно з точки зору виживання, тоді як Лиси дбайливо збирали крихти інформації про нього, як крупинки золота.

	Вони складали його, ніби головоломку, виліплювали навколо створеної ним брехні образ реальної людини. Знаходили в ньому ті грані, які не замаскуєш нічим. І хоча всі накопичені ними знання ніяк не могли вплинути на вирішений наперед результат або розкрити його справжню особистість, Ніла це зближення лякало. На щастя, на носі була зимова сесія, і він міг використати навчання як привід, щоб потихеньку віддалитися від товаришів.

	Бібліотека — чотири поверхи, книжкові полиці у дві сотні рядів — здавалася рятівним притулком, проте готуватися до іспитів сюди приходив не лише Ніл Джостен. Виходячи з бібліотечного кафетерію зі стаканчиком настільки необхідного зараз кофеїну, він натрапив на Аарона та Кейтлін. Аарон застиг як укопаний з виглядом крайньої досади, зате на губах Кейтлін розцвіла дружня посмішка.

	— Привіт, Ніле. — Вона простягнула руку. — Здається, нас ще не познайомили.

	Ніл взяв склянку в ліву руку, звільнивши праву, і відповів коротким рукостисканням.

	— Ні, але я бачив тебе на іграх. Ти Кейтлін, вірно? Одна з «Лисичок».

	Кейтлін явно було приємно, що він її впізнав, тоді як Аарон, як і раніше, невдоволено хмурився, і Ніл розумів причину. Аарон та Кейтлін постійно переглядалися на стадіоні, але Аарон ніколи не наближався до групи підтримки. Ніл уперше бачив їх разом. Можливо, Аарон нарешті зважився на той крок, на який від нього чекала вся команда. Парочка трималася за руки, отже, справи просувалися непогано.

	— До зустрічі, — холодно промовив Аарон, побачивши, що від Ніла не сховався ступінь їхньої близькості.

	Кейтлін притулилася до його плеча з м'яким докором, проте Ніл без заперечень і суперечок пішов своєю дорогою. Втім, цікавість змусила його озирнутися. Поглинені собою Аарон і Кейтлін стояли в черзі за кавою. Кейтлін, що хилилася до Міньярда, була на кілька сантиметрів вищою, але, незважаючи на це, виглядала поряд з ним дуже витончено. Для тих, хто так старанно уникав один одного під час матчів, ці двоє виглядали напрочуд задоволеними та розслабленими. Ніл очікував, що на першому етапі романтичних відносин Кейтлін і Аарон триматимуться більш скуто.

	— Задивився на каву? — пролунало ззаду.

	Вирішивши, що Лиси прикріпили до нього пристрій для стеження, Ніл обернувся на знайомий голос. Нікі стояв майже на вершині сходів; на лікті в нього бовтався рюкзак, руки були зайняті оберемком журналів.

	— Та ні, — відповів Ніл, але Хеммік все одно підійшов до нього і з-за його плеча зазирнув у кафетерій.

	Ніл приготувався до бурхливої реакції або тріумфального зойку з приводу виграного парі, проте Нікі лише схвально кивнув.

	— Побачення в бібліотеці — розумно вигадали, — оцінив він, потім злегка обійняв Ніла за плече і повів геть від кафетерію. — Ендрю стверджує, що в нього алергія на книжки, тому приходить сюди, лише якщо змусить Кевін. У цієї парочки в запасі щонайменше тиждень. Зроби ласку, не чеши про це язиком, гаразд?

	— Я думав, вони не разом, — зауважив Ніл, тиняючись між рядами в пошуках вільного місця.

	— Офіційно — не разом, — пояснив Нікі, без запрошення слідуючи за ним. — Аарон досить розумний, щоб не з'являтися на людях, а Кейтлін якийсь час готова почекати. Не знаю, чи вистачить її терпіння до випуску, і, звісно, вимагати від неї цього не можна, але мені, щиро кажучи, хотілося б, щоб у них все зрослося. Вони чудово підходять один одному, правда?

	— Звідки мені знати?

	Ніл знайшов вільний стіл і розклав на ньому зошити. Три чверті столу зайняли недбало кинуті Нікі журнали. Ніл відсунув ті, що заважали, убік і сів. Він трохи побоювався, що з таким балакучим сусідом не зможе зосередитися, однак, на його подив, Нікі з головою поринув у власний проєкт. Журнали, які Ніл прийняв за розважальне чтиво, виявилися джерелом матеріалів для підготовки завдання з основ маркетингу. Після двадцяти з лишком хвилин, проведених у тиші, Нікі подав голос:

	— Ти знаєш, що Ендрю її ненавидить?

	Ніл не одразу зрозумів, про кого йдеться. Голова в нього була забита цифрами — він напружено вирішував цілих шість сторінок рівнянь, — а Нікі ніби весь цей час тільки й думав, що про Аарона і Кейтлін. Ніл навіть хотів було проігнорувати його репліку, вважаючи, що математика важливіша за такі дрібниці, як гіпотетичний роман Аарона, і все ж таки пропустити таку інтригуючу фразу повз вуха не зміг.

	— Чому?

	— Тому, що вона подобається Аарону. — Нікі вимовив це як щось саме собою зрозуміле.

	— На мою думку, Ендрю й Аарона не надто любить.

	— Точняк. — Нікі закрив журнал, з явним побоюванням озирнувся на всі боки (чи нема поблизу кузенів?), а потім перехилився через стіл до Ніла. — Як бачиш, не можна сказати, що Ендрю бажає братові щастя. Раз Аарон небайдужий до Кейтлін, Ендрю проти їхніх стосунків. Ти не дивися, що Ендрю посміхається на весь рот, він багато на що здатний з дитячої заздрості.

	— Нісенітниця якась, — пробурмотів Ніл.

	— Тут все складно. — Нікі потер шию і відкинувся на стільці. — Я не заглиблювався в подробиці при Ден і Метт, їх це не стосується, але тобі як члену сім'ї скажу. — Він знову озирнувся. — Пам'ятаєш, я казав, що тітка Тільда відмовилася від Ендрю? Це ще не все. Спочатку вона здала обох дітей у притулок, а через тиждень передумала.

	— А так можна було?

	— Система опіки дає час тим, хто злякався чи пошкодував про своє рішення, — скривився Нікі. — У притулку не питають прізвища, тітці Тільді просто дали браслетики з номерами її дітей. І так, якщо одумаєшся досить швидко, то немовлят можна забрати.

	Тітка Тільда мучилася докорами сумління, але не настільки, щоб повернути обох синів. Її можливостей вистачало тільки на одну дитину — так, у всякому разі, вона сказала моєму батькові, коли йому стало відомо про Ендрю. Вже не знаю, як вона між ними обрала, чи за алфавітом — «А» йде перед за «Е», чи браслетик Аарона потрапив їй під руку першим.

	Задумавшись, Нікі на мить замовк, потім провів долонею по лобі і продовжив:

	— Шанси на гівняне майбутнє вони мали однакові, п'ятдесят на п'ятдесят. Ха! — Нікі безрадісно посміхнувся. — І, прикинь, обидва витягли короткий сірник. Ендрю втратив сім'ю, а Аарон став тітці ходячим нагадуванням її гріха. Тітка Тільда щосили відгороджувалась від Аарона, принаймні до тих пір, поки на горизонті знову не замаячив Ендрю. І ось тоді, за словами Аарона, вона з недбалої матусі перетворилася на злісну.

	— Вони знають, що мати відмовилася від них? — Запитав Ніл.

	— Коли названа мати Ендрю зателефонувала, щоб домовитися про першу зустріч братів, вона запитала у тітки Тільди, як так вийшло, що в притулку опинився тільки один із близнюків, і тітка їй розповіла, а Аарон підслуховував через паралельний телефон. — Нікі підняв палець, ніби вказуючи на тітчину спальню. — Уявлення не маю, за яким хріном названі батьки Ендрю розповіли йому про це, але так чи інакше він теж дізнався. Думаю, тому він не відповів на лист Аарона. Він був — і це цілком зрозуміло — дико злий.

	— Але ж Аарон не винен, — заперечив Ніл. — Рішення приймала їхня мати.

	— Такий наш Ендрю: логіки нуль. — Нікі безпорадно розвів руками. — Момент, коли Аарон дізнався про брата-близнюка, став для нього поворотним у гіршому значенні цього слова. Тітка Тільда зірвалася з місця мало не на інший кінець країни, стала ще сильніше пити й на додачу лупцювати сина. Аарон, як типовий підліток із психологічною травмою, збунтувався. Він тягав її наркоту, постійно буянив у школі, та й взагалі перетворився на засранця. Мама писала мені про це до Німеччини, вона дуже переживала за Аарона. З хорошого в Південній Кароліні з Аароном сталося тільки одне: він почав грати в ексі, та й то, просто щоб поменше бувати вдома з тіткою Тільдою.

	Потім батько дізнався про Ендрю і взявся за цю багаторічну тяганину щодо повернення його в сім'ю. Я минулого разу розповідав, пам'ятаєш? Він напосідав на сестру, поки та не погодилася забрати Ендрю, після вирішував формальності з судом, службою опіки та останніми названими батьками. Він зустрівся з Ендрю, який ставився до ідеї щасливого возз'єднання з матір'ю без захоплення, і познайомив його з Аароном. Після цього справа пішла: в Ендрю несподівано з'явився стимул. Він змінив поведінку, став дотримуватися всіх правил і через рік вийшов на волю по УДЗ.

	— Тобто Ендрю вирішив, що брат йому таки потрібен, — підсумував Ніл. — І що ж пішло не так?

	— Тітка Тільда загинула, і Аарон звинувачує в цьому Ендрю.

	— Ендрю її вбив?

	Нікі злякано притиснув палець до губ, хоча з них двох голосніше говорив саме він.

	— Тієї ночі тітка Тільда побилася з Аароном. Тоді мої батьки нарешті дізналися, що вона його б’є. Аарон прийшов до них весь у синцях і саднах. Батько зателефонував їй і зажадав приїхати, але пояснень від неї не досяг: вона просто забрала Аарона і дала драла. Додому вони не доїхали: їхня машина вилетіла на зустрічну і розбилася. Тітка не була пристебнута. — Нікі ніяково почовгав на стільці. — Разом із нею був не Аарон. Аарон тим часом складав іспити замість брата. Ендрю тоді ще не приймав таблеток, тому Аарон легко видав себе за нього. Він не здогадувався, навіщо Ендрю попросив його про заміну, доки не зателефонували копи. Я досі не знаю, що там сталося насправді: чи то тітка Тільда запанікувала, коли зрозуміла, який із близнюків поряд з нею в машині, чи у них почалася бійка… І взагалі не знаю, чи був умисел, але… Не те щоб Аарон любив її, але вона була його матір'ю, розумієш? Він уже ніколи не зможе з'ясувати з нею стосунки, розібратися, чому вона все це творила, чому так погано ставилася до своїх дітей. Аарон не хоче миритися з її смертю. Він сумує за нею і не може вибачити Ендрю, а Ендрю або не усвідомлює, скільки болю завдав братові, або йому просто на це начхати. Глухий кут.

	Ніл розумів почуття Аарона. Його стосунки з матір'ю теж складалися непросто — причинами цього були її виховання та його моторошне дитинство. Згодом він почав мучитися питанням, що ж пов'язувало їх так довго — любов чи інстинкт виживання? Дізнавшись, що мати втекла, щоб врятувати його, він став оцінювати минуле трохи інакше, проте це не скасовувало того факту, що пів життя він люто її ненавидів. Проте втрата матері стала для Ніла найтяжчим ударом.

	Зізнатися в цьому він не міг, адже Лиси вважали, що його батьки живі і здорові, тому перемкнувся на інший висновок, який зробив з історії Нікі. Постаравшись позбутися слідів скорботи в голосі, він повільно промовив:

	— Ендрю було не начхати. У тому то й справа.

	— Що? — здивовано заморгав Нікі.

	— Ендрю повернувся в сім'ю заради брата, чи не так? Незабаром він побачив, що в Аарона повно психологічних проблем, і вирішив, що вони пов'язані з матір'ю. Що, якщо він убив її не з помсти, а тому, що хотів захистити Аарона?

	Нікі глянув на Ніла із сумнівом.

	— Це дуже та дуже спірна теорія.

	— Справді? А ти не забув, через що Ендрю прописали таблетки?

	— Ні. — Нікі задумався і замовк.

	Тоді він підробляв у «Райських сутінках». Якось увечері, коли у свою перерву Нікі вийшов на повітря, чотирьом типам надумалося силою вибити з нього гомосексуальність. Ендрю заступився за кузена, але зайшов надто далеко. Одна справа — втрутитися в бійку, і зовсім інша — продовжувати лупити нападників вже після того, як вони непритомні валяються на тротуарі і стікають кров'ю. Якби Міньярда не відтягнули вибивали, він забив би всіх чотирьох до смерті. Репортери просто на вухах стояли — Ніл дізнався все в подробицях, коли збирав матеріали про «Лисів».

	— Вона мучила Аарона, і Ендрю поклав цьому кінець, — підсумував Ніл. — Аарону слід було б сказати братові «дякую», а він журиться по матері так, наче й не пам'ятає, як вона з ними поводилась. Він зайняв її бік.

	— Думаєш, у цьому вся річ?

	— Гадаю, звучить логічно. — Це також пояснювало неприязнь Ендрю до Кейтлін, хоча тут Ніл не міг упевнено стверджувати, чи Ендрю просто не хотів, щоб між ним і братом вставала інша жінка, чи досі карав Аарона за те, що три роки тому той зайняв неправильний бік. — Підозрюю, вони жодного разу не говорили про її смерть.

	— У всякому разі, при мені точно ні, а я приїхав у день похорону тітки Тільди, — підтвердив Нікі. — Вони практично не спілкуються і навряд чи в найближчому майбутньому захочуть душевно поговорити і розібратися, чому все-таки Ендрю так вчинив.

	Нікі поставив лікоть на стіл і підпер підборіддя долонею. Його обличчя затьмарила тінь; засмучений вираз, нехарактерний для зазвичай життєрадісного Нікі, змусив його нарешті стати схожим на свій вік, адже у Ніла майже вилетіло з голови, що Хеммік на кілька років старший за своїх кузенів. Він, як і близнюки, навчався на другому курсі, але старша за нього за віком серед Лисів була тільки Рене.

	— Коли тренер запропонував мені місце у команді, я погодився лише заради того, щоб спробувати налагодити стосунки між близнюками, — сказав Нікі. — Думав, якщо я буду поруч, то зможу навчити Ендрю та Аарона бути братами. Я не опускаю руки, ні в якому разі, але я вже зрозумів, що сам нічого не виправлю. Як не паршиво визнавати, але я чекаю не дочекаюся, коли Рене нарешті зробить свій крок.

	Розмова якось непомітно для Ніла перейшла від убивства до Рені. Він подумки відновив останні кілька фраз, потім вирішив не гадати дарма і сказав:

	— Що? Я думав, що вона тобі не подобається.

	Нікі різко випростався, наче від удару

	— Кому ж не подобається Рене!

	Ніл мало не навів як приклад себе, але, не бажаючи віддалятися від теми, пояснив:

	— Усі чомусь проти їхньої дружби з Ендрю.

	— Не хочу погано говорити про двоюрідного брата, але кожному ясно, що вона гідна найкращого. В ідеальному світі для Рене знайшовся б доброчесний молодий християнин, який любив би її до запаморочення і разом із нею займався благодійністю. А на цьому світі вона звернула свій погляд на Ендрю. Заради її ж блага я б, звичайно, спробував втрутитися, але все більше схиляюся до думки, що це марно. Потрібно щось таке, що відверне Ендрю.

	Ніл згадав про свою розмову з Кевіном кілька тижнів тому.

	— Як щодо ексі?

	— Ти говориш прямо як Кевін. — Нікі втомлено потер скроні, наче проганяючи головний біль. — Ексі в цьому випадку не варіант, розумієш? Ти можеш любити ексі всім серцем, але ексі не полюбить тебе у відповідь.

	Нілу варто було промовчати, але він не втримався.

	— І що?

	— О Боже. — Жах на обличчі Нікі змішався з жалем. — Ти серйозно? Нічого сумнішого не чув.

	Розуміючи, що краще все-таки тримати рота на замку, Ніл сказав:

	— Мені треба вчитися.

	— Не ухиляйся! — Нікі схопив зі столу методичку з рівняннями і кинув її на підлогу. — Тепер слухай. Є захоплення, а є одержимість і це різні речі. Не можна перетворювати ексі на сенс усього життя, ексі — не назавжди. Твоя зірка засяє, потім ти закінчиш спортивну кар'єру, і що далі? Будеш до кінця днів на самоті сидіти вдома, милуючись завойованими медалями та кубками?

	— Припини.

	Мабуть, Нікі вловив у його словах приховане попередження і тому пом'якшив тон.

	— Не можна робити з ексі цілий всесвіт, Ніле. У житті є багато чого іншого. Якщо хочеш, якось з'їздимо вдвох до Колумбії, я попрошу Роланда познайомити тебе з народом. Має купу класних друзів. Я навіть проти дівчини не заперечуватиму, якщо ти…

	— Чому ти не любиш дівчат? — перебив Ніл.

	Нікі злегка розгубився, але швидко прийшов до тями і прикро зморщився:

	— Вони надто м'які.

	Ніл згадав збиті кісточки Рене, нестримний дух Даніель та Елісон, що вийшла на гру через тиждень після смерті Сета. Згадав мати, яка, не здригнувшись, витримувала буйні напади люті чоловіка і холоднокровно залишала за собою трупи. Він просто не міг не сказати:

	— Серед найсильніших людей, яких я знаю, є чимало жінок.

	— Що? Та ні, — махнув рукою Нікі, — я про інше. Вони м'які у буквальному значенні. Занадто багато згинів, розумієш? Руки ніби зісковзують. Ні, це зовсім не моє. Мені подобається... — підбираючи слова, він намалював у повітрі прямокутник, — Ерік. Ерік — сама досконалість. Він затятий шанувальник движухи просто неба на кшталт скелелазіння, походів у ліс, катання на гірських велосипедах — коротше, всієї цієї байди з комарами та свіжим повітрям. Але боже мій, Ніле, бачив би ти його тіло! Він весь такий — міцний, жорсткий, гострі кути. — Нікі знову зобразив у повітрі прямокутник. — Він сильніший за мене, і мені це подобається. Я можу висіти на ньому хоч цілий день, він навіть не спітніє.

	Згадуючи свого бойфренда, який зараз знаходився на іншому континенті, Нікі повільно та мрійливо посміхнувся. Посмішка була більш стримана, не така широка, як зазвичай, і Ніл задумався, чи пояснювалася повсякчасна веселість Нікі характером, чи він навмисне бадьорився поруч зі своїми вічно похмурими кузенами.

	— Кумедно, — посміхнувся Нікі, — але хлопці такого типу мене раніше не приваблювали. Усі, у кого я закохувався підлітком, були зовсім інші. Може тому ніхто з них і не зміг мені допомогти. — Нікі перевернув руки долонями вгору і почав їх розглядати. — Мої батьки трохи дурні. Є люди релігійні, а є істеричні фанатики. Ми з Рене просто віряни. Ми ходимо в різні церкви, у нас різні погляди, але при цьому ми поважаємо одне одного, розуміємо, що релігія це лише трактування віри. А мої батьки — ненормальні, які поділяють світ виключно на чорне та біле, добре та погане. Вони переконані, що на всіх грішників чекає божий суд, вічне прокляття та нескінченне пекло. Попри це, я все одно вирішив зізнатися ним у своїй орієнтації. Мама страшенно засмутилася. Замкнулась у спальні і кілька днів тільки й робила, що плакала та молилася. Батько вдався до затятіших заходів: відправив мене до християнського табору для геїв. Цілий рік мені втовкмачували, що я уражений диявольською скверною і що я — ходяче випробування для всіх інших доброчесних християн на планеті. Мене там намагалися присоромити та виправити з Божою допомогою. Не допомогло. Якийсь час я про це жалкував. А додому повернувся, почуваючи себе чудовиськом та ганьбою сім'ї. Дивитись у вічі батькам я не міг, тому почав брехати. До закінчення школи я прикидався натуралом, навіть зустрічався з дівчатами. З парочкою з них я цілувався, але ніколи не заходив далі, нібито з цнотливості. Я знав, що треба лише дотягнути до випуску. І ненавидів таке життя, — вів далі Нікі. — Мені доводилося переступати через себе, але я розумів, що не можу брехати постійно. Я був у пастці. Іноді мені здавалося, що Господь відвернувся від мене, іноді — що я не вартий божої милості. До середини одинадцятого класу я почав думати про самогубство. А потім вчителька німецької розповіла мені про програму навчання за кордоном по обміну. Вона пообіцяла все влаштувати, якщо мої батьки погодяться. Сказала, що включить мене в програму, підбере потрібну сім'ю і таке інше. Виходило недешево, але, за її словами, мені була потрібна зміна обстановки. Думаю, вона здогадувалася, як близько я підійшов до останньої межі. Я не вірив, що мати з батьком погодяться, але вони настільки пишалися моїм «лікуванням», що дозволили їхати наступного року. Залишалося протриматися лише один семестр. Я так мріяв забратися геть, що навесні, коли тітка Тільда та Аарон переїхали до Колумбії, практично залишив це поза увагою. Думав тільки про те, як би дожити до травня. Звичайно, треба було спробувати налагодити контакт з Аароном, але в моєму тодішньому стані я мало чим міг допомогти йому. Коли літак, на якому я відлітав із Колумбії, відірвався від злітної смуги, мене охопив дикий страх. Я був дуже щасливий розлучитися з батьками та всім своїм оточенням, але не знав, чи змінить щось переїзд до Німеччини. Після прильоту мене зустрів мій новий «брат по обміну», Ерік Клозе. — Нікі наче вперше промовив це ім'я вголос. — Він навчив мене вірити у себе. Показав, як привести віру в гармонію з орієнтацією, повернув мені бажання жити. Ну так, звучить пихато, але Ерік мене врятував.

	Нікі знову перевернув долоні та сплів пальці. Погляд, який він спрямував на Ніла, підбадьорливий і водночас стурбований, змусив того зніяковіти.

	— Ось що таке кохання, розумієш? Ось чого ексі ніколи не дасть ні тобі, ні Ендрю, ні комусь іншому. Ексі не стане опорою в житті, не зробить тебе сильнішим і кращим.

	— Угу, — кивнув Ніл.

	Нікі його нейтральна відповідь не влаштувала.

	— Я не претендую на звання розумника, але й останнім дурнем себе не вважаю. Я вже зрозумів, чому ти кидаєшся від усіх, як вуличний кіт. Але май на увазі, рано чи пізно доведеться почати комусь довіряти.

	— Можна я вже займусь математикою?

	Нікі підняв методичку з підлоги, але Нілу її не віддав.

	— Тепер твоя черга. Чому тобі не подобаються дівчата?

	— Вони мені не не подобаються, — заперечив Ніл, на що Нікі лише скептично пирхнув.

	Ніл згадав важкі кулаки матері, згадав, як вона тягала його за волосся. Вона постійно втовкмачувала йому, що дівчата становлять небезпеку. Вони забираються чоловікові в голову, говорила мати і починають крутити ними як їм заманеться. Через них тобі хочеться змінити весь світ і насамперед себе. Вони вивертають тебе навиворіт, випитують усі твої таємниці. Навіть якщо вони керуються добрими намірами, у результаті все закінчується смертю.

	— З цим все складно, — нарешті сказав Ніл. — А тепер дай мені повчитися.

	— Пообіцяй хоча б про це подумати, — попрохав Нікі.

	— Обіцяю.

	— Невиправний брехун, — зітхнув Нікі, простягаючи брошуру.

	Ніл подивився на годинник, досадливо скривився, побачивши, скільки часу було втрачено даремно, і повернувся до невирішеного рівняння. Нікі ще трохи побурчав собі під носа, перекладаючи свої журнали, але, взявшись за роботу, швидко замовк. Ніл постарався викинути цю розмову з голови та зосередитись. Вже за кілька хвилин він стер його з пам'яті, щиро сподіваючись, що назовсім.

	Слова Нікі знову згадались Нілу на тренуванні, коли він побачив Рене та Ендрю. Вони стояли в зоні воріт і щось обговорювали, при цьому Ендрю жваво жестикулював. Варто було Нілу затримати на них погляд, і ця розмова знову спливла в голові.

	Знаючи, чим завершиться сезон, розмірковувати про це не мало сенсу, та все ж на мить Ніл задумався про зустріч Нікі та Еріка, що сталася у потрібний момент. Нікі підійшов до краю, але Еріку вистачило сил його утримати. У світі існувала лише одна людина, здатна допомогти Нілу, і ця людина була мертвою. Вона — ця жінка — була мертва. Звалити тягар на когось ще Ніл не посмів би.

	Тільки ось виходило, що він уже почав ділитися своїми проблемами, хай і мимоволі. Він відкрив свою таємницю Кевіну та Ендрю. Кевін відреагував на правду, як будь-яка нормальна людина: з жахом вимагав від Ніла негайної втечі. Ендрю Міньярд, навпаки, сприйняв її спокійно та запропонував Нілу залишитися. Заради нього Ендрю був готовий на вбивство. А ще він дав йому ключ від дому.

	Але все це не береться до уваги, тому що Ендрю є Ендрю і він останнє, про що Нілу варто думати. Зробивши над собою зусилля, він зосередився на рівнянні і зарікся надалі слухати Хемміка.





Розділ восьмий


	Жовтень завітав несподівано. Ніл пам'ятав про те, що матч проти «Воронів» відбудеться зовсім скоро, але все одно здивувався, усвідомивши, що перший тиждень місяця вже минув. До гри залишалося лише шість днів.

	Якби це був звичайний сезон, матч, навіть за участю Кевіна, привернув би менше уваги, але цього року «Лиси» демонстрували просто неймовірні результати: за шість тижнів вони програли лише один раз, у стартовому матчі проти університету Брекенріджа. Три гри вони дивом виграли, але перемога — це перемога незалежно від того, якою ціною дісталася. З кожним тижнем «Лиси» набиралися сил, граючи все краще і краще. Перемоги над «Воронами» від них ніхто не чекав, проте вже зараз було ясно, що матч вийде видовищним.

	Оскільки «Лисяча нора» не могла вмістити величезну масу фанатів, які бажали побачити гру, глядачам запропонували дешеві квитки на трибуни баскетбольного стадіону, пообіцявши пряму трансляцію на великих екранах.

	Весь другий тиждень жовтня університет Пальметто посилено готувався до визначної події. Газонокосівники підрівняли траву на кожному клаптику землі в кампусі, прибиральники упорядкували штучний ставок перед бібліотекою. Членів студентських клубів закликали прикрасити територію університету саморобними плакатами та банерами. Незламний Лис, талісман команди, щодня годинами розгулював кампусом і серед занять просовував свою велику голову в аудиторії, надихаючи студентів. «Лисички», дівчата з групи підтримки, розбили на центральній площі намет та робили охочим тимчасові татуювання з відбитком лисячої лапи.

	Весь тиждень, з понеділка по четвер, у Пальметто відбувалися розважальні заходи. У понеділок на футбольному стадіоні з безплатним концертом виступили студентський хор та джаз-оркестр. У вівторок на честь Рудого дня майже три чверті студентів одягнулися в помаранчеве; акцію «День білого» у середу підтримало ще більше людей. У четвер відбулися збори вболівальників, на яких потрібно було бути присутнім і «Лисам». У зборах взяли участь кілька тисяч студентів, які були готові бурхливо підтримати свою команду. Репортери активно знімали те, що відбувалося, на камери, і брали інтерв'ю у гравців. Побоюючись, що Ніл знову ляпне в об'єктиві щось, Ваймак тримав його якомога далі від мікрофонів.

	У четвер втрачати витримку почала навіть Ден. Вона вже четвертий рік очолювала команду і з першого сезону звикла до образ і неприхованої ненависті. Тепер, відчувши нарешті потужну підтримку з боку вболівальників, вона розхвилювалася. Перед камерами вона зберігала спокій, проте в ніч проти п'ятниці пішла спати до Метта.

	Чим більше наростало збудження публіки, тим більше нервувалася команда. До п'ятниці Лиси остаточно вимоталися, загальний мандраж не торкнувся тільки Ендрю. Він посилав м'ячі в стіну і без кінця відпускав шпильки, дражнячи товаришів. Кевін, навпаки, на ранковому тренуванні в п'ятницю не промовив жодного слова.

	Попри додатково залучений персонал, у день матчу охорона кампуса катастрофічно не справлялася із регулюванням дорожнього руху. Ваймак відпросив Лисів з останніх пар і зібрав їх на стадіоні о третій годині. Матч починався лише о сьомій вечора, проте тренер хотів захистити команду від безумства, яке вже охоплювало весь університет. Ден увімкнула телевізор і гортала канали, доки не знайшла якийсь фільм. Аарон і Метт пішли у фоє, щоб у тиші зайнятися домашніми завданнями. Ніл і Кевін вийшли у внутрішню зону і просто мовчки сиділи на лаві.

	О п'ятій тридцять доставили замовлену Ваймаком їжу, причому в такій кількості, що вистачило б на невелику армію. Лиси сіли колом і взялися за вечерю, як і раніше, мовчки. Тільки після того, як було прибрано сміття, вони наважилися подивитися один одному в очі.

	Ден почала зачитувати список стартового складу «Воронів», хоча Лиси давно вивчили напам'ять усі прізвища та номери. Протягом кількох тижнів вони аналізували розташування позицій супротивника, переглядали старі матчі та запам'ятовували статистику. Щоразу вони прокручували попередні ігри, намагаючись краще зрозуміти тактику суперника і виявити слабкості, якими можна скористатися, але так нічого і не знайшли. Єдиним вразливим місцем у броні «Воронів» була відсутність Кевіна.

	На початку тижня Кевін пояснював Лисам причину такої дивовижної злагодженості суперника, хоча Нілу при цьому хотілося заткнути вуха. Усі Ворони вступали до університету Едгара Аллана з однією метою — грати в ексі. Майже кожен, кого тренер Моріяма приймав до команди, після закінчення університету переходив у професійний спорт. Освіта для його підопічних мала другорядне значення. Усі вони навчалися на бакалавраті та займалися окремо від інших студентів, у мінігрупах по три-чотири особи. Піти кудись наодинці Ворон не міг — лише у супроводі як мінімум ще одного члена команди. Підтримувати дружбу та спілкуватися з будь-ким поза командою заборонялося.

	Ворони навіть не жили у студентському гуртожитку, як не жили й у тому місці, яке офіційно вважалося їхньою базою. Університет Едгара Аллана за розмірами поступався Пальметто, спорту в ньому відводилося менше уваги, ніж програмам у сфері мистецтв. Тутешньою особливістю було розміщення студентів не в класичних гуртожитках, а «за інтересами»: будь-які студентські об'єднання чи клуби, як чоловічі, так і жіночі могли подати заявку на окреме проживання своїх членів. У гравців ексі теж був свій корпус, але ночували в ньому «Ворони» рідко і тільки для годиться.

	Їхній стадіон, «Замок Евермор», розташовувався поза територією університету не випадково. Формально він належав університету, але також служив домашнім стадіоном національної збірної. З цієї причини ще під час будівництва в ньому були передбачені додаткові об'єкти: окремі ложі для знаменитостей та членів КРЕ, апартаменти, зони відпочинку та бари для віп-персон, просторі кімнати для гостьових команд. Ці кімнати були під землею, безпосередньо під ігровим полем, і саме вони заміняли Воронам гуртожиток. Саме там виросли Кевін та Ріко.

	«Воронів» можна було побачити або на заняттях, або на стадіоні. Від усіх інших команд їх відрізняло те, що вони буквально жили й дихали тільки ексі, повністю підпорядковуючи своє існування грі. Жорстка дисципліна, ізоляція від зовнішнього світу та суворі покарання — все це робило «Воронів» командою зовсім іншого, недосяжного рівня. Одним словом, вони були повною протилежністю «Лисам». У сьогоднішньому матчі потужному колективному розуму протистояла розрізнена жменька покидьків.

	За годину до початку гри охорона відчинила ворота стадіону та почала запускати глядачів. Нілу здалося, ніби він чує, як від тупоту десятків тисяч ніг тремтить земля. Переодягнувшись під віддалений гул голосів, він приєднався до команди у фоє. Ваймак уже викотив стійку з ключками. Кевін відкинув чохли зі своєї пари й просунув пальці в сітки.

	— Кевіне, ти як? — Еббі стурбованим поглядом вивчала його обличчя. — Зможеш грати?

	— Якщо я живий, то можу вийти на поле, — відповів Кевін. — Це і моя гра теж.

	— Девіз у житті та смерті. — Ваймак жестом наказав команді вишикуватися. — Сьогодні я чекаю від нападників щонайменше десять голів. Кевіне, ти знаєш тактику їхнього захисту краще, ніж будь-хто інший, у той час, як вони вперше побачать тебе з ключкою в правій руці, так що скористайся цим і розмаж їх. Ніле, з тебе щонайменше п'ять очок, інакше до самого випуску будеш у мене щомісяця бігати марафони.

	— П'ять очок? — витріщився на нього Ніл.

	— Минулого тижня ти заробив чотири.

	— Минулого тижня ми не грали проти Едгара Аллана, тренере.

	— Не має значення, — відмахнувся Ваймак. — П'ять очок чи сорок два кілометри — сам вибирай, що тобі до душі.

	Не давши Нілу можливості заперечити, Ваймак перевів погляд на Елісон та Ден.

	— А ви, панянки, цього вечора забудьте про нашу лінію нападу. При будь-якому розташуванні на полі вважайте, що вас це не стосується. Ваше сьогоднішнє завдання — підтримувати захист, зрозуміло? Ми знаємо, що «Ворони» швидші, більші й сильніші за нас. Наш єдиний шанс — стримувати атаки супротивника. Захисники, не підпускайте нападника до воріт. Крапка. Ендрю, хоч раз у своєму жалюгідному нікчемному житті грай для перемоги, домовилися?

	Здавалося, Ендрю розвеселило прохання тренера, тоді як Ніл цій веселості зовсім не зрадів. Сирена над головою сповістила, що за хвилину команди повинні з’явитися у внутрішній зоні. Ніл був не єдиним, хто здригнувся, почувши її, а Кевін так і зовсім підскочив, що стривожило Ніла ще більше. Еббі спрямувала на Дея пильний погляд, але той не підводив очей. Ваймак заплескав у долоні, кваплячи команду.

	— Дамо засранцям жару, — закликав він. — Чим швидше ми з ними розправимося, тим швидше поїдемо бухати до Еббі. Я витратив цілий ранок, щоб набити її холодильник.

	І хоча це не надто нагадувало заохочення, багато хто посміхнувся, а Нікі навіть тихо гикнув. Ніхто з Лисів не вводив себе в оману, всі чудово розуміли, що сьогодні ввечері їх перемелють у фарш. Ваймак лише давав їм можливість напитися, щоб відключитися, а не мучитися всю ніч, болісно переживаючи поразку. Краще так, аніж ніяк, подумав Ніл, хоча йому й це не допоможе.

	Ваймак відчинив двері. Сміливо посміхнувшись через плече, Даніель вивела команду на стадіон. Ніл не бачив трибун, поки не вийшов у внутрішню зону, але рев, що вдарив у вуха, був щонайменше вдвічі гучніший, ніж зазвичай. Шум перейшов у оглушливий зойк і вереск, коли «Лиси» нарешті опинилися на очах у публіки. Лисички замахали помпонами й жваво застрибали у вітальному танці. Студентський оркестр «Помаранчеві нотки» щосили заграв командний гімн, проте його звуки потонули в загальному галасі.

	Ніл окинув поглядом оранжеве море. Приїжджі «нейтральні» вболівальники виділялися в натовпі цифрами «1» та «2», намальованими на щоках на честь Ріко та Кевіна. Відрізнити фанатів «Воронів» було ще простіше: всі вони з ніг до голови носили чорне і займали на трибунах окремий сектор напроти домашніх лав «Лисів». Збоку здавалося, ніби частину стадіону поглинула чорна діра.

	За цим гуркотом Ніл не помітив, як оголосили вихід «Воронів», проте не розчути важкий ритм басів він не міг. Мотив здався йому знайомим. За секунду він згадав, що під ту ж мелодію Ріко виходив на сцену в ефірі ранкового шоу Кеті Фердинанд: це був гімн «Воронів». Він відрізнявся від решти гімнів, що доводилося чути Нілу, і не звучав ні бадьоро, ні життєствердно. Ця похмура, гнітюча музика наводила страх, символізувала загрозу, нагадувала про смерть — «Ворони» ставилися до свого образу серйозно. Ніл подумав, що в майбутньому всім їм, напевно, доведеться ходити до психолога.

	Трибуни вибухнули. Глядачі в помаранчевому заходилися вигукувати образи, супроводжуючи їх презирливим свистом. Фанати у гостьовому секторі відповіли бойовим кличем. Ті ж, хто просто приїхав насолодитися видовищем, бурхливо підтримували й «Лисів», і «Воронів».

	Команди вирушили на розминку. Внутрішню зону Ваймак відступив «Воронам» — їх було більше, — а свою команду вивів безпосередньо на поле, змусивши бігати по колу вздовж бортика, в протилежний від суперника бік. Краєм ока Ніл спостерігав за нескінченною смугами чорного і червоного, проте навмисне не повертав голови, вперши погляд у помаранчево-біле джерсі, що маячило перед ним.

	Після бігу Лиси приступили до вправ; Моріяма випустив на поле лише половину команди. Гравці захисту продовжували бігову розминку, у той час, як семеро нападників та п'ять півзахисників відпрацьовували удари по воротах. Навіть у такому урізаному складі збірна університету Едгара Аллана чисельно перевершувала «Лисів».

	Ніл не відчував себе готовим до гри, а судді вже дали команду покинути поле всім, крім капітанів. Ріко та Ден якось зуміли зобразити товариське рукостискання. Головний арбітр підкинув монетку та показав, що першу подачу робитимуть гості. Після цього він залишився на місці, а Даніель та Ріко пішли.

	Моріяма та Ваймак вишикували стартові склади біля відповідних виходів на поле. Троє запасних гравців «Лисів» по черзі стукнулися з рештою ключками, наостанок обдарувавши тих скупими посмішками.

	— За команду «Лисів» сьогодні у стартовому складі грають, — заявив диктор. — Номер два, Кевін Дей! — Навіть скажи він ще хоч щось, його ніхто б не почув. Не звертаючи увагу на захоплений рев фанатів, Кевін вийшов на поле. Ніл стиснув пальці на ручці ключки так, що шкіра на кісточках побіліла.

	— Номер десять, Ніл Джостен!

	— П'ять очок, — нагадав Ваймак.

	Ніл з зітханням покрокував через двері. Посівши своє місце, він обернувся подивитися, як виходять товариші. Елісон сьогодні виступала у ролі опорного півзахисника; захисниками у стартовому складі були Нікі та Рене. Ендрю, який вийшов останнім, невимушено розташувався у зоні воріт.

	Як оголошували Ріко, Ніл не чув, тільки помітив бурхливу реакцію публіки. Ріко Моріяма з'явився на полі з таким виглядом, ніби йому належав весь стадіон. Замість одразу пройти до свого місця, він затримався біля Кевіна. Знявши шолом, він щось сказав, але гул трибун, що луною відбивався від прозорої огорожі, заглушив його слова. Кевін теж стягнув шолом і, підвісивши його за ремінець на палець, відповів. Ріко більше нічого не говорив і лише свердлив Кевіна важким поглядом, поки решта Воронів займала позиції.

	Після того, як їхній голкіпер став на ворота і на поле вийшла суддівська бригада, Ріко нарешті зробив рух — потягнувся до Кевіна. Ніл був упевнений, що в цей момент напружився не тільки він, але й Лиси. Ріко, щоправда, лише обняв Кевіна за плече і притягнув до себе в коротких обіймах.

	Багатотисячний натовп оглушливо завив у екстазі. Вже наступної секунди Ріко прибрав руку і попрямував до свого місця на середній лінії. Кевін продовжував стояти в заціпенінні, з якого його вивів різкий удар ключки об стіну. Підскочивши від несподіванки, Кевін озирнувся на Ендрю. Міньярд ще раз попереджувально стукнув ключкою об прямокутник воріт. Кевін зрозумів натяк і надів шолом.

	Після того, як він, піднявши ключку, показав, що готовий до гри, головний суддя вручив гравцеві «Воронів», що подаватиме, м'яч і залишив поле. Арбітри замкнули обидва виходи.

	Ніл заплющив очі й зробив глибокий вдих. Він відгородився від усього: запхав Натаніеля, свого батька та клан Моріяма у найдальший куточок свідомості. Про них він подумає згодом. Зараз все це неважливо, значення має лише матч: ключка в руках, ворота суперника та годинник, який відраховує секунди до першої подачі. Зараз він не Ніл, він — Лис, і попереду на нього чекає гра.

	Прогуділа стартова сирена, і Ніл зірвався з місця. Він бачив, як Ворон зробив подачу, але м'яч помітив тільки коли порівнявся з Джонсоном, своїм сьогоднішнім «опікуном». Подавальник відправив м'яч у стіну біля воріт «Лисів». Елісон була єдиною, хто після подачі залишився на місці; простеживши траєкторію снаряда, вона підібрала його на рикошеті й перекинула Ендрю, а той послав назад через поле. Ніл та Кевін кинулися за м'ячем, прагнучи випередити захист суперника.

	Шлях Кевіну перегородив Жан. Він вважався найсильнішим захисником «Воронів», проте Ніла більше турбував психологічний тиск, який той міг справити на Кевіна.

	Жан був вищий за Кевіна — зовсім ненабагато, але цього якраз вистачило, щоб зловити м'яч першим. Кевін спробував відібрати м'яча за допомогою силового нападу. Гучний стукіт ключок луною відбився від бортиків. І Лиси, і Ворони криками підбадьорювали учасників поєдинку, кожна команда — свого гравця. Кевін раптом змінив тактику і посунув Жана плечем так, що той похитнувся. М'яч вислизнув із сітки його ключки. Цілитися часу не було — Моро затуляв огляд, — але Кевін все одно зробив кидок по воротах. Щойно м'яч вилетів із сітки, як Жан врізався в Кевіна, збивши його з ніг.

	Після удару об стіну м'яч полетів у бік Ніла. Той пірнув і відійшов від Джонсона, спіймавши снаряд, проте Джонсон, відразу завдавши нищівного удару по ключці Ніла, від якого руки в нього загули до самих ліктів, одночасно бахнув його в живіт. Ніл похитнувся, намагаючись зберегти рівновагу. Джонсон блискавичним рухом зачепив його ключку своєю і різко смикнув. Праве зап'ястя Ніла обпекло гострим болем. Він рефлекторно випустив ключку з рук, а Джонсон уже втік за м'ячем.

	Струсивши руками, Ніл побіг навздогін. Джонсон мав невелику фору, проте Ніл виявився спритнішим. Впіймавши м'яч, захисник розмахнувся для кидка. Ніл, навіть не намагаючись знизити швидкість, влетів у нього, і обидва впали на паркет. Перекинувшись, Ніл скористався інерцією і знову схопився на ноги. Пропустивши повз вуха хрипку погрозу Джонсона на свою адресу, він пошукав очима м'яч. Снаряд до мети не долетів, і зараз Елісон та півзахисник «Воронів» люто за нього боролися. Ворон, який виграв боротьбу, зробив пас.

	Встежити за м'ячем, що миготів між Воронами, було важко. Спочатку він потрапив до Ріко, потім — до півзахисника, потім — до іншого нападника і нарешті знову повернувся до Моріями — в ту саму секунду, коли він переграв Нікі. Ріко зробив один невловний рух, і лампи за спиною Ендрю спалахнули червоним. Сирена підтвердила забитий гол, трибуни загули.

	Ворони з переможним кличем повернулися на вихідні позиції. Лиси відреагували не відразу; Ніл зрозумів, що сталося, тільки коли подивився на Ендрю: той стояв наполовину і блимав очима, дивлячись на червоні вогні по периметру воріт. З початку матчу минуло лише дві хвилини. Так швидко Ендрю ще ніхто не забивав.

	Дочекавшись, поки сигнальні лампи остаточно згаснуть, Ендрю знову розвернувся спиною до воріт. Ніл сподівався, що пропущений гол змусить його прокинутись. Прийнята ним таблетка ще діяла, до перших проявів синдрому відміни залишалося близько п'ятнадцяти хвилин. Швидше за все, цей блискавичний гол просто потішив Ендрю, проте залишався невеликий шанс, що тепер він побачить у «Воронах» цікавого суперника та прийме виклик.

	— Годі тупити! — крикнула Елісон, і Ніл слухняно побіг на лінію середини поля. Гудок сирени знову зірвав усіх із місць, команди знову зійшлися в поєдинку. Несподіваний гол кинув «Лисів» у легкий шок. Вони додали натиску, але це не допомогло. За п'ять хвилин Ріко забив вдруге.

	— Це навіть принизливо, — кинув другий нападник «Воронів», повертаючись повз Ніла на свою позицію. — Ми просто втрачаємо тут час.

	Ніл хотів запустити йому в голову ключкою, але його погляд прикував Ріко. Капітан «Воронів» попрямував не до свого місця, а до Ендрю. Той ступив уперед, і вони зустрілися віч-на-віч рівно на межі зони воріт. У відповідь на слова Ріко Ендрю недбало відмахнувся, проте Моріяма не поспішав йти. Арбітри дали їм кілька секунд на переговори, потім постукали по огорожі — мовляв, годі балакати. Тільки тоді Ріко розвернувся і покрокував до центру поля.

	«Лиси» рвалися до воріт суперника, але «Ворони» відкидали їх назад. Нілу залишалося тільки дивитись, як м'яч літає від одного Ворона до іншого. Ніл дивився на це перепасування, і серце в нього обливалося кров'ю. Ріко спіймав м'яч і завдав удару по воротах. Спина Ніла напружилася в очікуванні чергового втраченого очка, але Ендрю потужно відбив удар. Гаряча хвиля полегшення, що накотила на Ніла, надала йому прискорення, він рвонув за м'ячем.

	У наступні п'ятнадцять хвилин «Ворони» жодного разу не забили, натомість створили купу небезпечних моментів. Вони настільки перевершували «Лисів» за рівнем, що Ніл мимоволі відчував пекучий сором. Це було набагато гірше за грубу силу брекенріджців. На тлі «Воронів» «Лиси» виглядали незграбними немовлятами. Ріко просто був занадто швидкий, і Нікі просто не міг його наздогнати. Він підбирав м'яч і пасував одним рухом, і, хоч як би він стрімко переміщався по полю, його удари вирізнялися настрашливою влучністю. Єдиною причиною, чому «Лисів» досі ще не розмазали по полю, був Ендрю, який захищав ворота, але його ось-ось загрожувала накрити ломка.

	Після третього забитого гола «Ворони» зробили дві заміни: випустили свіжого нападника замість напарника Ріко та нового півзахисника. Ваймак скористався паузою, щоб поміняти Нікі та Рене на Метта та Аарона. Не дивлячись на рахунок, Метт зайняв свою позицію на лінії першої чверті із задоволеною усмішкою на обличчі. Його завданням було опікуватися Ріко, і він з нетерпінням чекав на можливість добряче побитися. Поки що хід гри викликав у Ніла лише зневіру, але явний оптимізм Метта майже змусив і його посміхнутися.

	Метью Бойд був найсильнішим Лисом; Аарон, своєю чергою, грав краще за Нікі. Їхня поява моментально позначилася на грі, і «Лиси» помалу почали набувати впевненості. Зважаючи на те, який агресивний поворот прийняла гра, «Ворони» цього не очікували. Перша сутичка відбулася між Ріко та Меттом, чому Ніл анітрохи не здивувався.

	Ріко майже вдалося прослизнути повз Бойда, але Метт якимось дивом вивернувся і використав корпус як таран. Зіткнення супроводжувалося таким хрускотом, що Ніл мимоволі скривився, проте варто було йому побачити, що творить Ендрю, як він забув навіть думати про цих двох.

	За правилами голкіперу не заборонялося виходити із зони воріт, хоча, враховуючи їх розміри та високу швидкість переміщення м'яча, робити це не рекомендувалося. На подібний ризик воротар йшов у крайніх випадках. Очевидно, сьогодні був такий випадок, тому що Ендрю вибіг з воротарської зони ще до того, як Ріко і Метт впали на підлогу. За м'яч боролися Аарон, другий нападник «Воронів» та півзахисники обох команд, але Ендрю виявився ближчим і спритнішим.

	Плоска сітка на ключці воротаря призначалася для відбивання, а не утримання м'яча, тому підібрати його Ендрю не міг, проте міг перенаправити. Після його удару, короткого і жорсткого, м'яч відскочив від паркету, зрикошетив від стіни й полетів до стелі. Як слід розмахнувшись, Міньярд запустив його на інший кінець поля. За якусь долю секунди Ніл зрозумів, кому пасує Ендрю, і його серце люто раділо.

	Моро та Джонсон утримували Кевіна та Ніла на лінії середини поля. На такому величезному відкритому просторі Ніл міг обігнати будь-кого. Неважливо, що Джонсон дихав йому в потилицю і що він був технічнішим. Щоб набрати швидкість, місця вистачало з надлишком, а Ніл знав, що у цьому матчі він найшвидший гравець. Біля третьої чверті він випереджав Джонсона на два кроки, а на той момент, коли заволодів м'ячем, — уже на всі шість.

	Йому знадобилася секунда, щоб знайти поглядом Кевіна, і ще одна, щоб розрахувати траєкторію кидка. На десятому кроці він відправив м'яча у стіну над воротами суперника. Ось коли йому знадобилося відпрацювання вправ «Воронів» на нескінченних нічних тренуваннях із Кевіном. При ідеальному рикошеті м'яч повинен був не просто потрапити в сітку потрібної ключки, але потрапити до неї під правильним кутом, щоб другому нападнику не довелося цілитися. Кевіну залишалося лише послати м'яч у ворота ударом на розмах. Цим же прийомом сьогодні неодноразово користувалися «Ворони», але у виконанні Кевіна та Ніла він став для них повною несподіванкою. Жан і воротар противника вважали, що встигнуть зреагувати, однак Кевін не став чекати їх і впечатав м'яч у прямокутник воріт. Лампи за спиною голкіпера «Воронів» спалахнули червоним.

	Рев трибун майже заглушив тріумфальний рев Метта. Краєм ока Ніл бачив, як радісні запасні підхопилися, «Лисички» з запалом затанцювали, але дивився він тільки на Кевіна. Повертаючись на лінію середини поля, обидва нападники жорстко, майже болісно стукнулися ключками. По обличчю Кевіна промайнула коротка, але щира посмішка — перший знак схвалення за весь час їхнього знайомства, і Ніл миттєво відчув прилив адреналіну.

	Завойоване очко надихнуло всю команду. За наступної спроби Ріко вдарити по воротах Метт підставив йому підніжку. Через кілька секунд вони вже зчепилися у бійці, і арбітрам довелося зупинити гру, щоб їх розняти. Метт як винуватець заробив жовту картку, але його лютий погляд говорив про те, що бійку спровокував Ріко. Що такого міг сказати Моріяма, щоб настільки вибісити Метта?

	Судді зарахували фол та призначили штрафний у ворота «Лисів». Команди вишикувалися подивитися, як Ріко битиме. Ендрю не дістався м'яча всього на якийсь сантиметр.

	Після цього удару дух чесної гри залишив поле. Ніл збився з рахунку, скільки разів гравці падали на паркет протягом останніх двадцяти хвилин тайму. До сорок п'ятої хвилини, коли Нілу заїхали ліктем у ніс, жовті картки були у всіх, а одного з «Воронів» взагалі видалили з червоною.

	Помітивши на обличчі Ніла кров, суддя, що вліпив Джонсону жовту картку, викликав на поле Еббі. На шоломі гравців були захисні ґрати для очей і носа, проте Джонсон ударив з-під неї, знизу вгору. У своїх товстих рукавичках Ніл міг хіба що незграбно розмазати кров, а Еббі озброїлася марлевими тампонами. Суворий вираз її обличчя дивно не пов'язувався з м'якими, акуратними дотиками. Еббі вже вп'яте виходила на поле, і агресивність матчу, що наростала, сильно її турбувала.

	— Він взагалі міг тобі носа зламати, — зауважила вона, промокаючи кров на верхній губі Ніла.

	— Ну, не зламав. Чи можна мені вже йти? — спитав він з нетерпінням.

	— Судді не допустять тебе до гри, якщо кровотеча не припиниться, — спокійно відповіла Еббі, і не думаючи поспішати.

	Взявшись за підборіддя Ніла, вона покрутила його голову туди-сюди. Ніл відчув, як з носа знову потекла тонка цівка крові, і втягнув її ніздрями. Знайомий солонуватий смак обпалив язик. Еббі подивилася на нього з сумнівом, і він шморгнув носом ще раз. Нарешті вона зітхнула і підбадьорливо поплескала його шоломом.

	— Через хвилину перевірю ще раз, — сказала вона, після чого пішла з поля у супроводі арбітра.

	Команди вже приготувалися до пенальті, який мав бити Ніл. Вставши на крапку, він упіймав м'яч, перекинутий півзахисником «Воронів». Ніл любив пенальті, вважаючи їх найлегшим способом забити гол, хоча саме через легкість такі голи зазвичай приносили йому набагато менше задоволення. У грі проти «Воронів», однак, він збирався скористатися можливістю, що випала, по максимуму. Зараз для Ніла не існувало нічого, крім нього самого, голкіпера та великих ворожих воріт. Для розбігу дозволялося зробити трохи більш як два кроки, проте Нілу вони не знадобилися. Зробивши обманний рух, він чітко відправив м'яч у нижній кут воріт. На радощах Метт так ляснув Ніла по плечу, що з носа останнього знову потекла кров.

	— Може, ще кілька разів підставиш обличчя, щоб здобути нам очки? — Запропонував Метт.

	— Щось мені така стратегія не дуже, — зізнався Ніл.

	Розреготавшись, Метт підтюпцем побіг назад на лінію першої чверті. Буквально наступної миті перший тайм завершився, і команди потягнулися з поля під крики збудженої публіки. Ідучи за товаришами, Ніл озирнувся на табло. У роздягальню Лиси йшли з рахунком три-шість: фантастичний початок, враховуючи, проти кого вони грали, і майже жодного шансу відігратися.

	Другий тайм невблаганно наближав їх до провалу. «Ворони» повністю оновили склад, тоді як «Лиси» трималися на другому диханні, а Ендрю взагалі з кожною секундою втрачав сили. Побачивши, як він спіткнувся, Ніл зрозумів, що справи кепські. Збоку могло здатися, що Ендрю дуже різко метнувся за м'ячем, проте Ніл знав, що це не так. Міньярд видихався на очах. За ідеєю, його ще не мало накрити, але «Ворони» прискорили процес, заганявши воротаря «Лисів» до півсмерті.

	На мить Ніл пошкодував, що сьогодні Ендрю відмовився від таблетки, але тут же прогнав цю думку. Так, ліки додали б Ендрю бадьорості, але водночас зробили б його поведінку абсолютно непередбачуваною. Ендрю погоджувався терпіти ці муки тільки тому, що усвідомлював: інакше від нього на грі користі не буде. За це Ніл був і вдячний йому, і водночас злий, хоча злився виключно на себе. Він чудово розумів, що страшно не дотягує до Ендрю і що, якби він був на його місці, жертва виявилася б марною. Він ненавидів себе за нестачу майстерності; як він не намагався, на перебіг матчу це не впливало.

	Гра завершилася перемогою «Воронів» із рахунком тринадцять-шість. Ендрю вперше пропустив стільки м'ячів, а у статистиці «Лисів» уперше за три роки з'явився такий величезний розрив між забитими та пропущеними голами. Розчарування трибун було очікуване і цілком зрозуміле, проте Ніл ледве чув свист фанатів крізь гул у вухах. Серце в нього тремтіло так шалено, що мало залишити синці на легенях. Кожен вдих різав горлянку, наче лезо. Сил, що залишилися, вистачало лише на те, щоб стискати ключку.

	Він хотів підійти до команди, але боявся навіть поворухнутися. Вони з Кевіном щойно вистояли два повні тайми проти захисту «Воронів». Ніл якимось дивом ще тримався на ногах, то відчуваючи їх, то не відчуваючи: вони то горіли вогнем, то ніби німіли. Він глянув униз — перевірити, чи вони на місці взагалі, — і заморгав від того, що в очах потемніло.

	Ревіння на трибунах перейшло в пронизливий істеричний вереск і нарешті пробилося в його виснажену свідомість. Він щось пропустив? Ніл підняв погляд і завмер. Руки Ендрю безсило повисли, ключка валялася біля ніг. На очах Ніла він нахилився і спробував її підняти. Лише спробував. Щойно він відірвав ручку від підлоги, як пальці знову розтулилися.

	Ніл згадав те перше тренування віч-на-віч, коли він грав проти Ендрю і його руки задерев’яніли від перенапруження. Він озирнувся на табло: неймовірно, але «Ворони» завдали 150 ударів по воротах. Що ще більш дивовижно, зі ста п'ятдесяти м'ячів Ендрю пропустив лише тринадцять. Обернувшись назад, Ніл побачив другу спробу Міньярда підняти ключку. Успіхом вона не увінчалася, і Ендрю знеможено опустився на паркет.

	Двері, що ведуть на поле, відчинилися, на майданчик висипалися запасні. Еббі та Ваймак стояли в отворі й мовчки спостерігали за ними. Лиси попрямували до воріт: відколи Ендрю почав відігравати обидва тайми, це увійшло в них у звичку. Ніл ледве побрів до товаришів. Він зробив лише кілька непевних кроків, перш ніж поряд з ним виріс Кевін.

	Не кажучи жодного слова, він закинув ключку на плече і разом з Нілом повільно рушив до зони воріт. Вони підійшли останніми, але Лиси охоче розступилися. Його вітали втомленими посмішками, у відповідь він теж видавив із себе щось схоже. Не зводячи очей зі знесиленого голкіпера, Кевін присів перед ним навпочіпки.

	— Ну як, — спитав він, — повеселився?

	Голосом, позбавленим будь-яких емоцій, Ендрю відповів:

	— Кевіне Дей, ти просто жалюгідний. Сам не розумію, чого я спілкуюся з тобою.

	— Лиси, — тихо гукнув Ріко. Він і ще кілька Воронів зібралися за їхніми спинами.

	Усі, крім Кевіна, обернулися.

	— Маю зізнатися, я розгублений. Не можу подякувати вам за гру — називати грою сьогоднішнє побиття немовлят не повертається язик. Я приблизно уявляв, чого від вас чекати, але мені все одно за вас соромно. Як низько ти впав, Кевіне. Не варто було тобі ганьбитися — так ти хоча б позбавив нас необхідності знову ставити тебе на коліна.

	— Я цілком задоволений, — сказав Кевін. Такої відповіді ніхто з Лисів від нього точно не очікував. Всі здивовано дивилися на нього, забувши про Ріко. — Не рахунком і не статистикою Лисів, а їхнім командним духом. Я не схибив. Вони мають величезний потенціал, і я більш ніж впевнений, що разом ми прийдемо до перемоги.

	— Скільки разів ти сьогодні отримав м'ячем по голові? — уїдливо кинув хтось із Воронів.

	Кевін лише посміхнувся, задоволено і спокійно, і простягнув Ендрю руку. Міньярд подивився на неї, потім перевів погляд на Кевінове обличчя і дозволив підняти себе на ноги. Як тільки Кевін відпустив руку, Рене міцно стиснула Ендрю в обіймах. Враховуючи громіздке екіпірування воротаря, зробити це було нелегко, проте завдяки Рене Ендрю отримав опору ще на кілька секунд і зумів набути рівноваги, хоча його й похитувало. Кевін відвернув увагу Воронів на себе.

	— Спасибі за гру, — сказав він. — Побачимося у півфіналі. Реванш буде незабутнім, обіцяю.

	Після сьогоднішнього розгрому Ріко не очікував від Кевіна такої спокійної впевненості.

	— Однієї людини недостатньо, щоб забратися так високо, — сказав Моріяма. У його інтонації одночасно вчувалася і недовіра, і зневага. — Навіть ти не настільки дурний, щоб сподіватися. Краще визнай поразку зараз.

	Це прозвучало не як дружня порада, а як погроза, але Кевін так само незворушно відповів:

	— Для початку досить й однієї.

	— Дякувати вам нема за що, так що на все добре, — втрутилася Ден. — Ходімо, хлопці.

	Лиси покинули поле під крики обурених глядачів. Ваймак відразу перервав спілкування з репортерами й попрямував до команди. Не чекаючи тренера, Рене обняла Ендрю за плечі й повела в роздягальню — квапливо, але так, щоб це не викликало підозри.

	Інші члени команди залишилися трохи попозувати перед камерами та помахати своїм шанувальникам. У цьому матчі вони програли, але висока оцінка, отримана від Кевіна, і незмінна підтримка фанатів допомогли їм стояти з високо піднятою головою. Нарешті Ваймак загнав усіх у фоє. Там на них чекала Рене, а ось Ендрю ніде не було видно. Ніл припустив, що його, ймовірно, вивертає десь у туалеті.

	Ваймак замкнув двері на ключ, забезпечивши хвилину-другу до появи преси, і звернувся до команди:

	— Коли в червні я оголосив, що ви маєте зіграти на цьому стадіоні з командою університету Едгара Аллана, ви стверджували, що не впораєтеся. Сьогодні ви вийшли проти них та не віддали перемогу легко. Ви взяли шість очок у кращої команди країни, і сьогодні, мать вашу, ви просто зобов'язані пишатися собою!

	— Чим пишатися? — стомлено і роздратовано хмикнув Аарон. — Нас роздавили по полю.

	— Особисто я радий тому, що це закінчилося, — втрутився Нікі. — Вони просто звірі.

	— А я пишаюся, — несподівано подала голос Елісон, заслуживши здивований погляд Нікі та схвальну напівусмішку Ваймака. Вона поблажливо подивилася на Аарона і в цей момент вперше після загибелі Сета знову нагадала себе колишню. — Ви в команді лише другий сезон. Вам не зрозуміти, що означає такий матч як сьогодні.

	Ден кивнула:

	— Елісон права. Програвати боляче, але це ще не провал. Минулого року ми не забили б їм жодного м'яча. Сьогодні ми сильні, як ніколи раніше, й надалі будемо ще кращі. Кевін правильно сказав: коли ми зустрінемося з «Воронами» у півфіналі, то зіб'ємо з них пиху.

	— Непоганий лад, — наголосив Ваймак. — Кевіне, Ніле?

	— Сорок два кілометри? — припустив Ніл.

	— Є краща ідея. З наступного тижня усі повертаються на свої звичні позиції. Якщо ви обидва здатні відіграти два тайми проти Едгара Аллана, то до кінця сезону впораєтеся і по одному. Всім іншим дякую за терпіння і за те, що дали Кевіну та Нілу можливість адаптуватися. Окреме спасибі Рене — цього сезону ти просто молодчина. Ласкаво просимо до воріт.

	Радісний крик Даніель заглушив більш стриманий вигук Рене. Метт стиснув Рене в ведмежих обіймах, а Елісон поплескала по плечу на знак мовчазної, але рішучої підтримки. Ніл сумнівався, що найближчими тижнями вони з Кевіном не підведуть команду, але й нескінченно перекладати свої завдання на товаришів теж не можна було. Через них Лиси й так відіграли майже половину сезону з незручно перекроєною схемою гравців на полі. Готуючись до сьогоднішнього матчу, з кожною грою Кевін та Ніл перебували на полі дедалі довше. Настав час взяти на себе лінію нападу в повному обсязі.

	— Розбір польотів перенесемо на понеділок, — заявив Ваймак. — Зранку зустрінемося не у спортзалі, а тут. Ден та Кевін, сьогодні з журналістами спілкуєтеся ви. Решта — перестали базікати й бігом у душ, настав час їхати святкувати. Особистих речей не залишайте, я на завтра викликав бригаду прибиральників — нехай усе тут вичистять, щоб і слідів воронячого духу не було. Давайте вже звалимо на хрін і нап'ємося як слід.

	Втомлені, знесилені та засмучені поразкою Лиси, а проте, йшли зі стадіону, відчуваючи себе чемпіонами.





Розділ дев'ятий


	Будинок Еббі Лиси покинули в суботу близько полудня, проте до гуртожитку компанія Ендрю не поїхала, натомість вирішивши десь перекусити. Аарон, Нікі та Кевін страждали від похмілля, майже нічого не їли та тільки перекочували їжу по тарілках. Ендрю їхнім станом анітрохи не переймався. На той момент, коли вони вийшли з кафе, всім трохи полегшало, тому Нікі повіз їх до магазину товарів для свята, розташованого за п'ятнадцять хвилин їзди від кампуса.

	Гелловін цього року припадав на вівторок, і це означало, що у «Райських сутінках» його відзначатимуть у п'ятницю, за три дні до свята. Ніл знав про це, тому що Нікі ще минулого тижня продзижчав йому всі вуха про вечірку, але не думав, що вони на неї поїдуть. По-перше, у п'ятницю у них гра, по-друге, свято — дитяче, а всі вони вже не діти. Кевіну двадцять, Ендрю та Аарону по двадцять виповниться наступного місяця, а Нікі стукнуло всі двадцять три. Проте Ніл, як з'ясувалося, переоцінив рівень їхньої зрілості.

	— А ми не надто старі, щоб одягатися в костюми? — спитав він у Нікі, виходячи з машини.

	— Прийти на вечірку на честь Гелловіна без костюма — ознака поганого тону, — відповів той. — Крім того, всім, хто в костюмі, належить безплатна порція випивки.

	— Я не п'ю, — кинув Ніл.

	— Тоді віддаси свою порцію мені, жадібний карапуз, — засміявся Нікі. — Я пам'ятаю, ти клявся, що більше ніколи не підеш з нами по магазинах, але май на увазі, тобі пощастило, що сьогодні ми поїхали разом. Навряд чи ти захочеш, щоб я сам вибирав тобі костюм, правда? Я б одяг тебе, наприклад, як французьку покоївку. Тож ходімо.

	Стелажі в передній частині магазину ломилися від усіляких прикрас для будинку, починаючи від рулонів штучної павутини та чарок для горілки у формі черепа до наклейок на вікна із зображенням примар. Аніматронний ворон, що стояв на полиці, при наближенні Ніла почав лопотіти крилами й закаркав. Ніл засунув птаха подалі, поставивши на його місце усипаний блискітками череп із пінопласту. Ображений грубим ставленням ворон каркнув ще раз, уже тихіше.

	Ніл проминув полиці з перуками, масками та величезний стелаж із товарами для гриму та яскравого карнавального макіяжу. Зал у глибині магазину цілком відводився під костюми. Усі п'ятеро Лисів почали тинятися між стійками з одягом. Ніл сумнівався, що зможе щось собі вибрати, але роздивлятися було цікаво. Від широкого асортименту розбігалися очі; тут висіли вбрання на будь-який смак, хоча деякі виглядали досить безглуздо.

	— Такого ж ніхто не бере, так? — спитав він, проводячи рукою по костюмах коробки з-під пластівців та гігантської губки.

	Нікі лише здивовано підняв брови. Ніл зняв зі стійки інший костюм — пакет від молока із вирізом для обличчя та величезним написом: «РОЗШУКУЄТЬСЯ ЛЮДИНА!»

	— Чудовий вибір, Ніле, — підтвердив Ендрю. Ніл метнув у нього лютий погляд. Ендрю розреготався і витяг зі стійки щось строкате. — Нікі, дивись, корова. Костюмчик спеціально для тебе.

	— Коров'ячі цицьки… — Нікі з огидою тицьнув пальцем у гумове вим'я. — Я вже краще наряджусь биком, і щоб між ніг теж, як у бика, було. Ну, чи як у Метта. У них приблизно однакові. Пощастило Ден.

	— Відійди від мене, я тебе не знаю, — заявив Аарон.

	— Може, зміниш пластинку? — поцікавився Нікі.

	— Давай вже бери щось, я не хочу весь день простирчати в магазині.

	— Кудись зібрався?

	— Мені до понеділка треба зробити д/з.

	— Завтра зробиш. У суботу належить байдикувати.

	— Ось тому ти й маєш такі жахливі оцінки.

	Нікі щось пробурмотів собі під ніс і знову почав вивчати асортимент. Взявши з першої стійки якийсь довгий чорний балахон, Кевін пішов назад до першого залу розглядати предмети декору. Ендрю провів його поглядом, щоб переконатися, що той не піде далеко, а потім повернувся до пошуку костюма.

	У кишені Ніла завібрував телефон. Витягнувши мобільний телефон, він побачив повідомлення від Ден: «ви де». Ніл відправив їй назву магазину, і вона одразу ж відповіла: «напиши, коли рушите додому це важливо».

	Ніл закрив розкладачку, але, перш ніж засунути в кишеню, завмер. Поки він думав про Ден, у нього виникла ідея, хоча він майже знав, як сприймуть її інші. Шанси досягти свого практично нульові, але спробувати варто. Сховавши телефон, Ніл звів очі. Ендрю стягував костюми з вішалок і жбурляв на підлогу.

	— Треба покликати всю команду, — сказав Ніл.

	Нікі здивовано обернувся.

	— Що?

	— Ні, — відрізав Аарон. — Ми з ними не тусуємось.

	— Вони нам потрібні, — сказав Ніл, дивлячись на Ендрю. Той продовжував своє заняття, але Ніл знав, що він слухає. — На одному таланті у півфінал не проб'єшся, інакше ви зробили б це ще минулого сезону. Ви повинні припинити розколювати команду на два табори.

	— Нічого ми не повинні, — меланхолійно сказав Ендрю.

	— Я ж не прошу ставати їхніми друзями, — вів далі Ніл. — Йдеться лише про маленьку поступку.

	— Дай їм палець, вони всю руку відкусять, — хмикнув Аарон.

	— Справді вважаєш, що вони здатні відкусити руку Ендрю? Ага, так він і дозволить. — Аарон відкрив рота, збираючись знову заперечити, але Ніл захитав головою. — Кевін пообіцяв Ріко зустріч у півфіналі. Я хотів би, щоб команда згуртувалася якомога раніше. Адже це розумно, згодні? А в нас нічого не вийде доти, доки ми не навчимося хоч трохи поважати та розуміти один одного. Чому б не почати з цієї вечірки?

	— Навряд чи вони погодяться, навіть якщо ми їх запросимо, — зауважив Нікі. — Рік тому ми наче спалили всі мости.

	— Ти про Метта? — Ніл по черзі подивився на всіх трьох. Нікі відвів очі, і Ніл знову перевів погляд на Ендрю. — Еббі згадала про це, коли я тільки-но приїхав. Вона не хотіла, щоб ви зробили зі мною те саме, що й з ним. Потім, коли тренер кричав на тебе, ти сказав, що це різні речі. То що сталося з Меттом?

	— У нього й спитай.

	— Я питаю тебе.

	— Мені цікаво послухати його версію. — Ендрю закинув на плече смугастий костюм ув'язненого і рушив повз Ніла у перший зал магазину. Ніл хотів щось відповісти, але Ендрю взяв його пальцем під підборіддя і коротким рухом затулив йому рота. — Запитай його, а потім можеш покликати зануд з нами, якщо вони, звичайно, не здриснуть.

	У Нікі відвисла щелепа.

	— Стривай, ти серйозно?

	Ендрю посміхнувся широкою, сповненою жалю посмішкою і знову звернувся до Ніла, ніби й не чув кузена:

	— Це нічого не змінить; просто буде краще, якщо ти сам переконаєшся.

	Нікі та Аарон за його спиною спантеличено перезирнулися. Нікі по-пташиному нахилив голову набік у мовчазному питанні — чи не примарилося йому? Аарон заперечливо хитнув головою. Нікі почухав потилицю, ще раз подивився услід Ендрю і зайнявся вибором костюма. Ніла теж збентежила швидка згода Ендрю, проте за великим рахунком саме це йому і було потрібно.

	— Піду в костюмі студента, — запропонував Ніл.

	— Ще чого, — пирхнув Нікі, зсуваючи вішалки. — Ти будеш у нас ковбоєм-зомбі.

	— Ага, уже біжу.

	— Так, цить. — Нікі зняв зі стійки костюм і повісив його на згин ліктя. — Іноді ти буваєш абсолютно нестерпним. Тебе треба довічно відлучити від походів по магазинах разом із нами.

	— Минулого разу я сам пробував відбитися від цього вашого шопінгу. Не спрацювало, — зауважив Ніл.

	На касі він спробував відвоювати своє вбрання у Нікі й розплатитися самостійно, однак Хеммік штовхнув його в гомілку і кинув костюм на стрічку до купи до інших. Аарон додав туди ж парочку тюбиків фарби для обличчя і пляшечку зі штучною кров'ю. Дорогою в машину Нікі віддав йому частину пакетів із покупками. Переконавшись, що через десять хвилин вони будуть у кампусі, Ніл скинув Ден повідомлення.

	Знайти вільне місце на паркуванні перед «Лисячою вежею» у розпал суботи виявилося складно. Машину довелося залишити трохи віддалік. Хлопці піднялися на третій поверх, і, коли Ніл пройшов повз кімнату кузенів, Нікі відразу його схопив.

	— Ти куди? А костюмчик приміряти?

	— Треба показатися на очі Ден. Вона писала, що хоче повідомити щось важливе.

	— А розділові знаки ставила? — Уточнив Нікі.

	— Мені здається, вона взагалі ніколи їх не ставить.

	— Ставить, коли злиться. Думає, це надає її словам ваги. Так ставила чи ні? — Коли Ніл перевірив телефон і похитав головою, Нікі знову потяг його за рукав. — От і добре, значить, зачекає. Ходімо, швиденько приміряєш.

	— Краще я швиденько до Ден. — Ніл вирвався з хватки Нікі й рушив далі.

	Ден моментально відповіла на стукіт, проте не запросила Ніла увійти, а вийшла в коридор і зачинила за собою двері. Перевела погляд з Ніла на Нікі — той не йшов, немов побоюючись, що Ніл не повернеться, — потім подивилася на прочинені двері до кімнати кузенів.

	— Закрий, — сказала вона. Нікі насупився, але зробив як наказано. Заговорила вона лише після того, як почула клацання замка. — До нас тут дехто приїхав. Заходив нещодавно, шукав Ендрю. Я попросила почекати у бібліотечному кафе та набрала його, коли Ніл написав, що ви їдете. Дивно, що він ще не з'явився.

	— Хтось важливий? — спитав Ніл.

	— Так. — Ден замовкла, почувши мелодійний сигнал зупинки ліфта.

	Ніл і Нікі одночасно обернулися і побачили незнайомця, що ступив у коридор. Ніл напружився. Чоловік був одягнений у джинси та просту сорочку на ґудзиках, але хода та манера поведінки видавали у ньому поліцейського. Злегка підвищивши голос, Ден представила незнайомця:

	— Це офіцер Хіґґінс з оклендської дільниці.

	— Стоп, стоп. — Нікі скинув долоні в оборонному жесті. — Окленд — це ж у Каліфорнії? Пальметто начебто не у вашій юрисдикції.

	Губи Хіґґінса здригнулися в напівусмішці. Нікому з Лисів вона не сподобалася.

	— Я тут неофіційно. Принаймні, поки що. Просто хочу поговорити з Ендрю, бо він вічно кидає трубку. Це важливо. Він тут?

	Ден жестом вказала на сусідні двері й стала поруч з Нілом. Нікі переступив з ноги на ногу, ніби бажаючи перегородити непроханому гостю шлях, але надто забарився. Хіґґінс рішуче постукав і прислухався. Нілу не хотілося підходити ближче, і все ж таки він зробив кілька кроків, щоб краще бачити вхід до кімнати кузенів. Хіґґінс озирнувся, але його увагу відвернув звук дверей.

	Як і слід було очікувати, наполегливий стукіт насамперед зацікавив Ендрю. Ще тільки прочинивши двері, він зрозумів, хто перед ним стоїть. Дверна ручка жалібно рипнула — Ендрю з силою викрутив її до упору. Попри широку усмішку і зневажливий тон, він явно напружився.

	— Очам своїм не вірю! Кабан Хіґґінс, далеченько ж тебе від дому понесло.

	— Ендрю, треба поговорити, — сказав Хіґґінс.

	— Так ми вже побалакали, забув? Я просив дати мені спокій.

	— Ти просив не дзвонити, — уточнив Хіґґінс. — Дай мені п'ять хвилин на знак старої дружби. Я спеціально приперся сюди заради нашої розмови. Хіба це не вартує поступки з твого боку?

	Ендрю зі сміхом хитнув головою.

	— Ти приїхав не заради мене. Ти вирішив влаштувати полювання на відьом, і в цьому, повторюю, допомоги від мене не чекай. А тепер назви хоч одну причину, через яку мені не варто розпатрати тобі горлянку.

	Ден глухо вилаялася собі під ніс, проте на Хіґґінса загроза не справила жодного враження.

	— Я помилявся і тепер це розумію, — незворушно промовив він. — Ми на нього нічого не накопали.

	— А я попереджав, — сухо озвався Ендрю.

	Хіґґінс виставив долоню, наче чекав, що Ендрю зачинить двері перед його носом.

	— Ми підозрювали не ту людину. Зараз я відчуваю, що на вірному шляху, але нам потрібний свідок, який готовий дати свідчення. Інших дітей не розговорити, вони мені не довіряють. Ти — усе що в мене є.

	— Дітей? — здригнувся Ендрю. — У множині? Минулого разу, Кабане, ти згадував одного. То скільки їх? Скільки дітей їй встигли віддати?

	— Тебе б це не хвилювало, якби тобі не було чого сказати, — з тихим докором сказав Хіґґінс. — Просто «так» чи «ні», Ендрю, мені цього достатньо. Я назву ім'я, ти даси відповідь. Обіцяю, після цього я заберуся геть.

	— Обіцяєш? — Слова Хіґґінса явно розвеселили Ендрю. — Не треба мені втирати, Кабане. Не пройде й тижня, як ти порушиш свою обіцянку. Сам підеш чи тебе провести до…

	— Дрейк.

	Ендрю різко замовк. Не зводячи з нього очей, Хіґґінс ще далі виставив руку, ніби захищаючись, і мовчки чекав. Ендрю мовчав, але не довго: таблетки пробивали його на розмову.

	— Скільки було дітей, Кабане?

	— Після тебе шестеро.

	Ендрю відчинив двері, ступив у коридор, грубо зачепивши плечем Хіґґінса, і попрямував до сходів. Візитер поспішив слідом. Двері на сходовий майданчик за ними зачинилися.

	Ден вперла очі в Нікі:

	— Ти ж казав, що проблем не буде.

	Той кинув на неї безпорадний погляд.

	— Я казав, що Ендрю сам розбереться.

	— То він так, на твою думку, розбирається? — обурилася Ден. — Хто такий Дрейк?

	— Ніколи про нього не чув, — сказав Нікі. — Клянуся, — додав він під її пильним поглядом. — Чим хочеш клянуся. І годі вже метати в мене блискавки, га?

	Схрестивши руки на грудях, Даніель притулилася до стіни й почала чекати Ендрю. Ніл, якого з’їдала цікавість, теж не йшов. Нікі втік до кімнати — переказати розмову Кевіну з Аароном. Ден і Ніл чекали мовчки, і ця напружена тиша ще більше діяла на нерви й без того похмурої Ден. Коли через пару хвилин Ендрю повернувся, вона зі злістю блиснула очима.

	— Свята інквізиція вийшла зустріти мене? — поцікавився Ендрю.

	Він хотів прошмигнути до своєї кімнати, проте Ден перегородила йому шлях. Міньярд слухняно зупинився, але при цьому міцно взяв її обома руками за плечі, явно попереджаючи: якщо вона не піде, він не посоромиться відкинути її з дороги. Ден насупилась, але з місця не зрушила.

	— Навіщо ти знадобився копам?

	Нахилившись ближче, Ендрю посміхнувся їй у вічі.

	— О, капітане, мій капітане! (Прим. Ред. Початковий рядок однойменного вірша американського поета та публіциста Волта Вітмена) Гаразд, розслабся. Просто тупий кабацюра не може впоратися зі справою без сторонньої допомоги. Тільки не пхай у це свій носик, домовилися? Я все одно тобі не дозволю.

	— Зроби так, щоб це не вплинуло на мою команду, і мені не доведеться нікуди пхати носа. — Ден посунулась убік і спитала: — Рене покликати?

	— Ох, Ден... — з поблажливим жалем протягнув Ендрю. Зробивши крок за поріг, він озирнувся. — Не треба нікого кликати, мені ніхто не потрібен. До зустрічі.

	Він зачинив за собою двері й замкнув їх на ключ. Постоявши ще секунду-другу, Ден щось сердито пробурмотіла собі під ніс, потім обернулася до Ніла.

	— Ходімо.

	Елісон, Рене і Метт гуртом сиділи у вітальні дівчат і жували сендвічі. Ден махнула рукою у бік кухні, закликаючи Ніла без всяких церемоній поритися в холодильнику, і підсіла до Метта. Ніл уже попоїв, тому не пішов на кухню, а вмостився між Елісон і Рене.

	— І що ж там було? — поцікавився Метт.

	— Хіґґінс говорив, типу, Ендрю йому потрібний як свідок, — повідомила Ден. — У якій справі не сказав. Ендрю мовчить, як риба, тільки попередив, щоб ми не лізли.

	Нілу вона запитань не ставила, очевидно, вважаючи, що він не в курсі справи. Подробиць він справді не знав, але кілька тижнів тому питав Ендрю про дзвінок Хіґґінса. Служба опіки розпочала розслідування щодо колишнього названого батька Ендрю. Міньярд одразу сказав, що вони нічого не знайдуть, але скромно промовчав про те, що справу просто завели не на того.

	Ніл уявлення не мав, як Дрейк пов'язаний з Ендрю і що він накоїв, однак, назвавши це ім'я, Хіґґінс явно зачепив Ендрю за живе. Чи вирішить Ендрю допомогти поліції добровільно, чи Хіґґінс має важелі впливу на нього, Ніл не знав, але справа, очевидно, була серйозна, якщо Хіґґінс не полінувався і за власний кошт перетнув пів країни, аби переконати Ендрю. Втім, про все це Ніл зараз також промовчав. Ендрю не видав його секретів, отже, і він відплатить йому тією самою монетою.

	Він вважав за краще змінити тему:

	— До речі, мало не забув: Ендрю просив передати, що ви запрошені відсвяткувати з нами Гелловін. Двадцять сьомого, у «Райських сутінках».

	Сендвіч Метта смачно чвохнувся на тарілку.

	— Та ти женеш.

	— Ендрю з нами не спілкується, — підтримала Ден.

	— Він зробив виняток, — знизав плечима Ніл. — Думає, що ви навряд чи погодитеся, але якщо вирішите поїхати, він не проти. Знаю, у п'ятницю у нас гра, але матч домашній, тож у Колумбії ми будемо десь по одинадцятій. То що скажете?

	Ден і Метт недовірливо перезирнулися.

	— Я їду, — заявила Рене. — Елісон, ти як?

	— Хочете відтягнутися із чудовиськами? — перепитала Елісон. Рене лише посміхнулася. Елісон клацнула наманікюреними нігтиками й задумалася, потім невизначено смикнула плечем і знову взялася за сендвіч. — А що, може, й прикольно буде? Гелловін у кампусі набрид мені ще два роки тому. Ден, ми їдемо.

	— Як, блін, ти зумів вмовити Ендрю? — здивовано витріщилася на Ніла Даніель.

	— Просто попросив.

	— І він просто погодився? — скептично скинув брову Метт.

	— Він натякнув, що ти опиратимешся більше за інших.

	— А вони розповіли тобі ту історію?

	Метт вимовив це спокійно, і все ж таки Ніл відповів:

	— Ні. Ендрю сказав, що йому цікавіше, щоб ти виклав свою версію. Але я не збираюся допитуватися, не моя ця справа.

	— Чому? Ти єдиний, хто ще не в темі, а це ти вже бачив. Не назвав би їх непомітними. — Метт підкотив рукав, демонструючи сліди від уколів.

	Нілу вони впали в очі з перших секунд знайомства з Бойдом, та Метт їх ніколи й не приховував. Ці шрами він отримав у битві, яку виграв, причому виграв давно. Ніл лише ковзнув поглядом і коротко кивнув. Метт провів по руці пальцями, потім узяв із тарілки сендвіч.

	— Мій батько любив тусити з іншими багатенькими гівнюками з Нью-Йорка, — почав Метт, — але найбільше любив наркоту. Він дозволяв, точніше, навіть пропонував мені пробувати все підряд, щоб я влився в компанію. Коли мама про це дізналася, вона перервала усі свої змагання та відвезла мене на реабілітацію. Ми думали, що я остаточно впорався з цим лайном, але потім поступив в універ. Першокурсники, які тоді були в команді, сиділи на важких штуках, ну, і мене теж потягло. Щоб не зірватись, доводилося від них ховатися.

	— Ага, і весь перший курс ночувати у нас на дивані, — вставила Елісон.

	Метт не зніяковів, але зробив винуватий вираз.

	— Я ж вибачився.

	— Проїхали, — махнула рукою Елісон.

	Відкусивши сендвіч, Метт продовжив:

	— Торік до команди приєдналися чудовиська. Ендрю два тижні придивлявся до мене, поки не зрозумів, що зі мною не так, і вирішив власноруч виправити все. Вони взяли мене з собою до Колумбії. Там Ендрю підкинув мені спідбол. (Прим. Ред. З англ. Speedball — суміш кокаїну з героїном чи морфіном, в більш широкому сенсі так називають будь-яку суміш стимуляторів і депресантів. Одна з найбільш небезпечних форм кокаїну, згідно зі статистикою викликає смертельні наслідки у більшості випадків)

	У Ніла тьохнуло в животі.

	— Що?

	— Він не примушував мене силою, — поспішно додав Метт. — Просто запропонував, а я, бухий дебіл, і радий був погодитись.

	— За таке його треба було відрахувати з команди, — обурився Ніл.

	— Треба було, от тільки, як виявилося, Ендрю заздалегідь обговорив це з матір'ю Метта, — втрутилася Ден. Вона міцно стиснула щелепи — сколихнулася стара злість. — Вона знала, що Метту тут дуже важко, і хотіла, щоб він покінчив з наркотою раз і назавжди. Ендрю пообіцяв допомогти, і вона його благословила. Влітку вона прилетіла сюди. Не відходила від Метта весь час, поки він не впорався із синдромом відміни, і просила не карати Ендрю, навіть намагалася заплатити Ваймаку.

	— Але...

	— Немає шкоди — немає покарання, — мимохіть кинула Елісон. У відповідь на спантеличений погляд Ніла вона тицьнула пальцем у Метта. — Ти не можеш судити, тебе тут не було. Бачив би ти тоді Метта. Жалюгідне видовище. Він навіть у вічі нам дивитися соромився. Зате глянь на нього зараз. Звичайно, метод чудовиська вибрали жорсткуватий, зате спрацювало.

	— Але ж ти їм цього не пробачив? — звернувся Ніл до Метта. — Що, якби ти ув'яз по другому колу? Якби не вибрався?

	— Ендрю добряче вклався у результат Метта. Він просто не дав би йому зірватися, — повільно, старанно підбираючи слова, сказала Рене. Знаючи про їхню дружбу, Ніл здогадувався, що їй, як нікому іншому, відомі мотиви Ендрю. — Не знаю, розповідали тобі історію Аарона чи ні, але щонайменше ситуацію Ендрю ти розумієш. Йому заборонено злазити з таблеток, боротися зі своєю залежністю. Ломка Метта важко далася обом.

	Спочатку Ніл не зрозумів, до чого вона сказала про Аарона, але потім згадав: у другу поїздку в «Райські сутінки» він запитав у Ендрю, навіщо йому погань на кшталт «крекерного пилу», і той відповів, що вся компанія підсіла на неї заради Аарона. А ще буквально минулого тижня Нікі згадав, що Аарон тягав наркотики у матері, хоча сильно про це не розбалакався. Мабуть, «крекерний пил» служив мінімальною заміною на тій наркоті. Дивлячись на Метта, що не встояв перед спокусою, Аарон, мабуть, і сам відчував дику спокусу взятися за старе. Ці роздуми змусили Ніла засумніватися в тому, що Ендрю так аж байдужа доля його близнюка.

	Мет витлумачив мовчання Ніла по-своєму.

	— Якщо ти злишся на них через мене, то на рік спізнився. Повір, Ніле, зі мною все гаразд. Більше того, у мене все офігезно. Вперше на реабілітації мені було погано, але вдруге я мало не здох. Після цього як відрізало. Я остаточно зав'язав і почуваюся чудово.

	Нілу потрібен був час, щоб обміркувати слова Метта, але, оскільки йому вистачало і своїх проблем, він лише сказав:

	— Це твій вибір.

	Метт усмішкою подякував йому за розуміння.

	— Слухай, якщо вже ми їдемо з вами, нам знадобляться костюми. Варто поспішити, доки все пристойне не розібрали. Давай, розповідай, у кого ви там вбралися, щоб ми не купили те саме.

	— Я спитаю, — пообіцяв Ніл.

	— А ти не знаєш? — Здивувалася Ден.

	— Сподіваюся, Нікі пожартував. — Ніл підвівся з-за столу. — Зараз повернуся.

	Як з'ясувалося, Нікі не жартував, хоча, якщо подумати, ковбой-зомбі — це все ж таки краще, ніж пакет від молока або корова.



	* * *

	Оскільки цього разу зібралася вся команда, Ендрю довелося заздалегідь бронювати столик у ресторанчику «У красуні», попри те, що приїхали вони туди о пів на одинадцяту. Біля стійки адміністратора чекав невеликий натовп, проте на кутовій кабінці в дальньому кінці зали висіла табличка «зарезервовано». Розрахована кабінка була на вісім осіб, аж ніяк не на дев'ять, та ще в маскарадних костюмах, але завдяки мініатюрному стану близнюків поміститися за столом змогли всі. Сидячи впритул один до одного, Лиси почали вивчати меню.

	Зазвичай компанія Ендрю обмежувалася морозивом та «крекерним пилом», але сьогодні Лиси не їли вже понад шість годин, а ніч попереду чекала довга. Крім того, за їжею найпростіше порозумітися. Зустрічаючись лише на тренуваннях та командних заходах, Лиси ще жодного разу не проводили разом вільний час і не надто уявляли, як поводитись один з одним, коли справа не стосується ексі.

	Близнюки явно не збиралися створювати доброзичливу атмосферу. Аарон наполегливо відмовлявся розмовляти зі старшокурсниками, навіть коли ті зверталися до нього безпосередньо. Затиснутий між Нікі та Нілом, він кипів тихою злістю. Ніла це засмучувало і вражало водночас. Знаючи, що на полі Аарон цілком нормально взаємодіє з товаришами по команді, Ніл не міг збагнути, чому він так пихкає зараз.

	Після того, як тренер повернув Рене на її законне місце у воротах, Ендрю потрібно було протриматися без таблетки лише перший тайм. Він прийняв ліки у перерві, і його дія ще не закінчилася. Більшу частину бурхливої енергії Ендрю витрачав на свою компанію і на Рене. На відміну від брата, він вшановував відповідями Метта або Даніель, коли ті про щось його питали, проте відповідав однозначно, майже грубо і незмінно переводив тему на когось іншого.

	Якби не Ніколас, ця вечеря стала б найбільш ніяковою у світі. Похмурість кузенів приводила Нікі у відчай, і він щосили намагався подружитися з рештою членів команди. Він балакав без упину, мов у нього раптово виявилася алергія на тишу. Щойно розмова згасала, Нікі підкидав нову тему. Рене, Ден і Метт із задоволенням йому підігравали, а ось розкрутити Кевіна та Елісон виявилося складніше. Ніл вважав за краще мовчки спостерігати за всіма з боку, але, оскільки ідея загального свята належала йому, він відчував себе зобов'язаним хоч якось допомагати Нікі.

	Лиси вже перейшли до десерту, коли запал Ендрю почав помітно вичерпуватися. Від Ніла не сховалися цікаві погляди, які старшокурсники кидали на Міньярда. Звичайно, вони знали про синдром відміни, але завжди бачили його крізь димову завісу гри. Зараз від повільного переходу Ендрю у стан ломки їх не відволікало ні поле, ні суперник. Елісон ще в середині тижня передбачила, що Ендрю не протримається без таблеток до ранку, тому Ніл вирішив попередити товаришів про його пристрасть до «крекерного пилу». У поєднанні з алкоголем вона полегшувала ломку, але поводитися Ендрю починав ще жорсткіше та агресивніше, ніж зазвичай.

	Помітивши увагу старшокурсників, він хитро посміхнувся і штовхнув Кевіна ліктем у бік. Той пововтузився на сидінні й сунув руку в кишеню. Таблетки у пластиковій пляшечці перекочувалися так тихо, що Ніл і не почув би й звуку, якби не реакція Ендрю. Погляд, яким він свердлив руку Кевіна, буквально пропалював наскрізь, так, що Нілу захотілося відсунутися. З явним зусиллям Ендрю звів очі й подивився Кевінові в обличчя. Повільна усмішка, що скривила його губи, підказувала, що каламутна пелена ліків розсіюється, а від пропозиції Кевіна він не в захваті.

	— Не змушуй мене робити тобі боляче, — попередив він. — Не хочу залити морозиво кров'ю.

	Кевін знизав плечима і витяг порожню руку з кишені. Старшокурсники з іншого боку столу мовчали. Що сталося, вони не зрозуміли, але виразно почули погрозу Ендрю. Нікі подивився на Кевіна з докором — мовляв, навіщо все ускладнювати — і відвернув увагу Метта балаканиною про новий фільм.

	Ніл слухав у пів вуха. Він щойно згадав питання, яке мучило його всі ці місяці. Зважив шанси отримати від Ендрю чесну відповідь у присутності всієї команди, подумав перейти на німецьку, але вирішив, що відмазка замість відповіді йому не потрібна. Між Ендрю і Нілом сидів Кевін, тому непомітно заговорити з ним не важко. Штовхнувши Дея коліном, Ніл тихо запитав французькою:

	— Чому його таблетки у тебе?

	— Я ношу їх, коли він змінює звичайний порядок прийому, — відповів Кевін. — У дні матчів або в такі вечори, як сьогодні, коли він хоче пропустити таблетку, краще, щоб ліки були у когось іншого, інакше він не втримається і прийме дозу. Просто не впорається із собою.

	Кевін говорив не голосніше за Ніла, але іноземна мова привернула увагу інших. Ніл проігнорував цікаві погляди Метта та Ден і знову взявся за їжу. Кевін знову глянув на Ендрю, але той, опустивши голову, витягав із кишені телефон.

	Помітивши це, Нікі жалібно застогнав:

	— Аби не тренер! Це ж не він, так? Ми сьогодні виграли, він не має права смикати нас.

	— Це Бі, — сказав Ендрю. — У неї, мабуть, свербить. У Бі свербить, ха! Дивіться.

	Ендрю перекинув телефон Нікі. Той, кинувши погляд на екран, засміявся, потім перехилився через Аарона і простяг телефон Нілу. На командного мозкоправа йому було начхати, і все ж таки він слухняно подивився на відправлене фото. Зерниста картинка відображала Бетсі Добсон у костюмі бджоли. Нікі зробив паузу, чекаючи реакції Ніла, потім зрозумів, що чекати марно, і через Ніла з Кевіном повернув Ендрю мобільник. Ендрю відразу набрав відповідь. (Прим. Ред. Нікі засміявся з фото Бі у костюмі бджоли, тому що з англійської скорочення Бі (Bee), перекладається як «бджола»)

	— Вона з тренером? — поцікавилася Ден.

	— Так, тренер і Еббі її запросили, — буркнув Ендрю, не зводячи очей.

	— Чому вона тобі написала? — спитав Ніл.

	— Ну, вона іноді так робить, — недбало відповів Міньярд.

	Про його обов'язкові щотижневі консультації з психологом Ніл, звичайно, знав, але був упевнений, що такій людині, як Ендрю, ці зустрічі дуже не до вподоби.

	— І ти їй дозволяєш? — здивувався він.

	— Вона не всіх дратує, — м'яко зауважила Рене.

	— Що ти маєш проти Бетсі? — здивовано спитала Ден, дивлячись на Ніла.

	— Вона копається у людей у головах, — відповів він. — Я не довіряю їй у принципі.

	— Дай їй шанс, — добродушно мовив Метт. — Вона гарна тітка.

	— Ти хотів сказати, вона страшенно крута тітка, — вставив Нікі. — Я серйозно переживав за неї, коли ми, — великим пальцем він вказав на себе й Аарона, — йшли до неї вперше. А Ендрю мозкоправів відвідує з такою регулярністю, наче світовий рекорд хоче поставити. Бі у нього як мінімум восьма за рахунком.

	— Тринадцята, — поправив Ендрю. — Вона ще уточнювала, чи я не забобонний.

	— Охрініти, скільки їх було, — зауважив Нікі. — Але коли Ендрю вийшов з її кабінету після першої консультації, то мало не танцював, а вона вийшла слідом — спокійна, як слон. Вражає, га?

	— Ні, — заперечив Ніл.

	Нікі зітхнув.

	— Доїдай морозиво, придурок.

	Поборовши бажання роздратовано закотити очі, Ніл уткнув ніс у креманку. Виходячи, Ендрю забрав зі столу стос серветок. Запитувати навіщо не було потреби. Скільки офіціантів у цьому ресторані приторговують «крекерним пилом», Ніл не знав, але пакетики завжди ховали між серветками – цей спосіб передачі був простим та надійним. Після того як Кевін зайняв своє місце на передньому пасажирському сидінні, Ендрю кинув стос йому на коліна, щоб той роздав «пил» на шляху до «Райських сутінків». На той час, коли вони дісталися закладу, усмішка Ендрю зникла безслідно.

	«Райські сутінки» були двоповерховим нічним клубом неподалік центру Колумбії. Поки близнюки закінчували старшу школу, Нікі працював барменом, а Ендрю, як підозрював Ніл, неофіційно йому допомагав. Вступивши до університету, всі троє переїхали з Колумбії, але поверталися сюди так часто, як дозволяв розклад ігор. Старі робочі зв'язки Нікі та щедрі чайові Ендрю у будь-який час забезпечували їм безперешкодний вхід та солідні знижки на випивку.

	Старшокурсники приїхали машиною Елісон. Коли Нікі зупинився біля тротуару навпроти «Райських сутінків», Елісон припаркувалася поряд, щоб випустити пасажирів. Ендрю забрав у охоронця віп-жетони на паркування. Кевін передав один жетон Елісон і коротко пояснив, як вирулити на клубну стоянку, якщо раптом вона втратить Нікі з поля зору. Елісон кивнула і поїхала.

	Вибивало на вході трохи здивувався кількості народу, яку привів із собою Ендрю, проте без зайвих запитань махнув рукою, пропускаючи їх усередину. Ендрю відчинив другі двері й провів Лисів у клуб.

	Увійшовши, вони опинилися на півкруглому підвищенні, заставленому столиками. Тут же був основний бар. З двох боків сходинки вели вниз, на переповнений танцмайданчик. Сходи, розташовані посередині між вхідними дверима та баром, вели на другий поверх. Ніл нагорі ще не був — балкон призначався для приватних вечірок. Ендрю з легкістю провів би компанію і туди, але Роланд — бармен, у якого Міньярд вважав за краще замовляти випивку, — працював у головному барі внизу.

	Відшукати вільний столик у переповненому вщент залі виявилося непросто. Коли ж він знайшовся, з'ясувалося, що є лише два стільці. Ендрю вважав це дрібницею: він був упевнений, що рано чи пізно майже всі Лиси перемістяться на танцмайданчик. Залишивши товаришів по команді охороняти столик, він потягнув Ніла крізь натовп за спиртним.

	Біля стійки довелося почекати: Роланд прийняв замовлення не відразу. Усім, хто прийшов на сьогоднішню вечірку в карнавальних костюмах, належала безкоштовна порція випивки, тому Ендрю просто показав великим пальцем на їхній столик. Роланд придивився до натовпу. Побачивши трьох незнайомих осіб поряд з Кевіном і Аароном, він здивовано підняв брови.

	— Ти подорослішав і вирішив завести друзів? От уже не думав, що доживу до цього дня.

	— Отримаєш подвійні чайові, якщо припиниш говорити дурниці.

	Роланд посміхнувся, ще раз перерахував Лисів по головах і почав наповнювати келихи. Кому що наливати, він не питав: уподобання кузенів Роланд вивчив давно, а для старшокурсників просто приготував популярні у закладі коктейлі. Певна річ, бармен порахував і відсутнього Нікі, а ось про Елісон знати не міг. Ніл промовчав, вирішивши, що віддасть їй свою порцію, проте на восьми келихах Роланд не зупинився, а поставив на піднос усі двадцять.

	— Скільки людей не п'є? — Уточнив він.

	— Двоє, — відповів Ендрю.

	Роланд додав дві банки з газованою водою і штовхнув піднос до Ендрю. Ніл рушив назад до столика, звільняючи Ендрю шлях. Міньярд доставив випивку, не проливши жодної краплі. Одну банку з газованою водою він передав Рене, другу залишив для Ніла. Пити почали тільки коли підійшли Елісон і Нікі. Кількість замовленого алкоголю виразно вразила Елісон.

	Незабаром усі келихи спорожніли. Ендрю склав їх назад на піднос і пішов за другою порцією. На цей раз його супроводжувала Рене. Ден проводжала їх поглядом, а потім, намагаючись перекричати музику, запитала у Нікі:

	— Ви впевнені, що це безпечно?

	— А? — не почув той.

	— Ну, те, що Ендрю всю ніч без таблеток? — пояснила Ден. — Тверезий Ендрю — це взагалі хороша ідея, погана чи з розряду «здохнемо і не встигнемо пошкодувати»?

	Її нездогадливість спантеличила Нікі.

	— Він нетверезий. І ніколи не буває. Так, ви бачили, як його ламає на матчах, і нам, — він жестом вказав на членів їх п'ятірки, — іноді доводиться терпіти його таким, як зараз, але тверезим Ендрю не був уже кілька років. Він завжди чим-небудь закидається, щоб не приходити до тями. Повір, якби він був чистий, ти б помітила. Він, гм… — У пошуку потрібних слів Нікі перевів погляд на Аарона, але той мовчки дивився на нього, не бажаючи підказувати. Хемміка це не збентежило, і він закінчив фразу: — Тут не помилишся. Хочеш не хочеш, а наступного літа сама побачиш. Терапія закінчується у травні, і до початку тренувань у червні Ендрю вже має пройти реабілітацію.

	— Скоріше б, — невдоволено вставив Кевін.

	— Певна річ, ти цього чекаєш не дочекаєшся, — фиркнув Нікі. — Між іншим, цікавість занапастила кішку. Тобто Лиса. Без різниці. Сподіваюся тільки, що три роки прийому ліків та відвідування психолога хоч трохи його пом'якшать.

	— Нове правило в команді. — Метт стукнув кулаком по столу, зображуючи суддівський молоток. — Ніколи не вживати слова «пом'якшити» та «Ендрю» в одному… Ох, боже мій.

	— Це вважається богохульством? — поцікавився Нікі, кивнувши на костюми грецьких богів, які Ден та Метт вибрали на сьогоднішнє свято. Він простежив за поглядом Метта: повз пройшов один із гостей вечірки в костюмі кислотно-жовтої прихватки для гарячого. Фізіономія Нікі здивовано витяглася, і він розреготався так, що мало не впав зі стільця. — Цей точно отримає головний приз, хлопці. За шкалою фриковості всіх омине.

	Мабуть, він мав рацію, але Лиси все одно вивернули шиї, намагаючись роздивитися безглузді костюми інших. Вони встигли кинути пару невтішних коментарів, і тут повернулися Ендрю з Рене. Прибуття нової порції спиртного трохи сповільнило темп бесіди, але, коли Кевін виклав на стіл пакетики з «крекерним пилом», розмова зовсім зійшла нанівець.

	Метт, Рене та Ніл відмовилися відразу; Ендрю розділив пакетики між рештою, притримавши значну частину для себе, оскільки його організму була потрібна велика доза. Ден взяла лише один пакетик і половину порошку висипала в келих Елісон. Нікі порахував від трьох до одного, і Лиси одночасно перекинули вміст пакетиків у рот. По третьому та четвертому колі пили на швидкість, а потім пішли танцювати. Рене пообіцяла Елісон, що теж вийде на танцмайданчик, як тільки доп'є газовану воду, і залишилася в компанії Ендрю, Ніла та Кевіна.

	Ендрю поставив порожні келихи на піднос і знову попрямував до бару. Напої він замовляв тільки для себе і Кевіна, тому допомога йому не була потрібна, проте Ніл все одно рушив слідом. Насилу обійшовши п'яну парочку в карнавальних масках, що з'їхали набік, він протиснувся до стійки. Ендрю підштовхнув піднос у бік бармена, щоб той знову навантажив його випивкою, коли звільниться, і скоса подивився на Ніла.

	— Досить бігати від них. Ідея зібрати всю команду була твоя. Тепер розбирайся з наслідками.

	— Це не так просто, — сказав Ніл.

	Пояснити, що його мучить було не легше. Ендрю пообіцяв захищати його до травня, вказавши при цьому, що зростаюча популярність Ніла послужить йому захистом на весь час, поки він грає за «Лисів». Він навіть припускав, що Ніл цілком може провчитися в Пальметто до випуску, якщо правильно розіграє карти в парі з Кевіном. Ніл ще не казав Ендрю, що плани змінилися, і саме це заважало йому поділитися з Міньярдом причинами своєї сьогоднішньої хандри. Нарешті він вирішив вдатися до тієї напівправди, яку видав Ендрю влітку.

	— У мене жодного разу в житті не було змоги з кимось зблизитися. Знаю, я маю довіряти команді, якщо хочу, щоб ми гідно провели сезон, але якби усі вони залишились просто іменами та особами, мені було б куди простіше. Як у тебе виходить стільки часу триматись окремо від усіх?

	— Вони не такі цікаві, щоб я звертав на них увагу.

	— Але Кевін цікавий. І твій брат, мабуть, теж. — Ендрю ніяк не відреагував на обидва закиди, і Ніл цьому не здивувався, але продовжував тиснути: — І як на рахунок Рене?

	— А що на рахунок неї?

	— Вона теж нецікава?

	— Вона корисна.

	— І тільки?

	— А ти чекав на іншу відповідь?

	— Можливо. — Ніл замовк, бо до стійки нарешті підійшов Роланд. Бармен, тим не менш, біля них не затримався, тільки забрав піднос. Ніл знову глянув на Ендрю, на його прохолодну усмішку. Міньярд явно з нього знущався, тільки Ніл поки що міг розібрати чому. — Майже всі чекають, коли між вами нарешті щось клацне. Навіть Нікі впевнений, що це рано чи пізно станеться. Але Рене сказала Елісон, що з цього все одно нічого не вийде, і те саме Елісон говорила Сету. Чому?

	— Хіба це важливо?

	Ніл нервово смикнув плечима.

	— Важливо, неважливо… Ні, взагалі це не повинно мати… Не має значення, але… — Він зам'явся, проте Ендрю вперто мовчав, не бажаючи хоч трохи полегшити йому завдання. Нілу потрібно було вже звикнути до такої поведінки Міньярда, проте в ньому спалахнула злість. — Я просто намагаюся зрозуміти.

	— Іноді з тобою буває цікаво, а іноді ти так гальмуєш, що дивитися гидко.

	Ніл з досадою скривився.

	— Гаразд, забудь. Запитаю Рене.

	— Спершу перестань від неї сахатися.

	Ніл не витрачав час на виправдання. Через кілька хвилин Роланд поставив перед ними навантажений піднос, і вони попрямували назад до столика. Рене допила свою газовану воду, але продовжувала сидіти з Кевіном, чекаючи їх повернення. Щойно Ендрю плюхнувся за столик, вона глянула на Ніла.

	— Ти йдеш?

	— Ні, — відповів він.

	Кивнувши, Рене пішла шукати на танцмайданчику інших. Два наявні стільці займали Кевін та Ендрю, тому Ніл просто мовчки стояв між ними. Коли йому набридло дивитися, як вони поглинають спиртне, він відійшов до поручнів, за якими відкривався вид на танцмайданчик. Поверхня металевих поручнів була липкою — чи то від поту, чи то від пролитої випивки, — але він все одно сперся про них ліктями й став дивитися вниз, на масу, що звивалася від рухів.

	Роздивитися Лисів серед натовпу було б складно в будь-якому разі, але зараз, у світлі різнокольорових спалахів прожекторів і в майорінні карнавальних костюмів, це виявилося просто неможливо. Ось та червона пляма могла бути капюшоном Рене, що одяглась Червоною Шапочкою, а та срібна смужка, що сяяла, як паєтки, — формою астронавта, яку вибрав Нікі, проте стверджувати напевно Ніл би не взявся. Залишалося лише сподіватися, що вони веселяться там, на майданчику, і їм нічого не загрожує. Роль спостерігача Ніла цілком влаштовувала; він просто дивився та уявляв. На самоті, так, але з цим нічого не вдієш.





Розділ десятий


	У понеділок після математики Ніл подався шукати Рене. Останні два місяці він мимоволі запам'ятав навчальний розклад всіх товаришів за командою. Йому не подобалося, що ця інформація займає місце у нього в голові, але він надто багато часу проводив із Лисами й тому завжди знав, хто де знаходиться. Як і в нього, у Рене було дві пари поспіль, потім вікно і потім ще одна пара. Фокус полягав у тому, щоб зловити її, перш ніж вона піде з аудиторії невідомо куди. На щастя, її та Ніла розділяв лише один корпус. Саме через таке близьке розташування їй доручили відвести Ніла з математики на історію в день стартового матчу «Лисів».

	Ніл спритно пробігся вниз сходами корпусу, маневруючи між тими, хто нікуди не поспішав, і акуратно уникаючи зіткнень з такими ж бігунами, як він сам. Огинаючи кут будівлі, він ухопився за торговий автомат, щоб легше увійти в поворот, і метрів за шість перед собою розгледів райдужні кінчики волосся Рене. Поглибше заштовхавши сумніви й неясне занепокоєння, Ніл рушив за нею.

	Коли він її наздогнав, Рене повернула голову, і він не міг не помітити, як здивовано піднялися її брови.

	— Привіт, Ніле. От уже не чекала.

	— Ти зараз зайнята? — спитав він. — Є хвилинка поговорити?

	Рене засміялася.

	— Настав час мені припиняти сперечатися з Ендрю, коли справа стосується тебе. — Ніл спантеличено насупив брови, і вона пояснила: — Він стверджував, що ти захочеш поговорити зі мною, але я була впевнена, що ти поки що не готовий. Відповідаючи на твоє запитання: ні, не зайнята. Може, пройдемося?

	До наступної пари у Ніла залишалося аж дві години, тому на прогулянку він погодився. Між кампусом, Окружною дорогою та центром міста розташовувався парк, який усі називали просто Зеленим. Якщо в нього й була офіційна назва, то в університетських брошурах вона Нілу не зустрічалася. Він вирішив, що Рене хоче повалятися на траві під сонечком, як інші студенти, проте невдовзі виявив, що вона просто зрізала дорогу і, обходячи засмагаючих, прямує у бік магазинів.

	— Ендрю сказав, про що я хочу поговорити з тобою? — спитав він приблизно на півдорозі з парку.

	— В подробиці не вдавався, — знизала плечима Рене.

	— Я вже про це питав, але ти не відповіла. Може тепер відкриєш таємницю, за що Ендрю тебе так любить?

	— Торік він запрошував декого з нас у «Райські сутінки». По одному, — почала Рене. — Навіщо він повіз туди Метта, ти вже знаєш. Ден він запросив, щоб перевірити, чи заслуговує вона бути капітаном. Ну, а мене, бо, як і у випадку з тобою, не купилася на фасад. — Вона жестом вказала на своє обличчя і торкнулася кінчиками пальців хрестика на грудях. — Він хотів почути правду, і я розповіла її. Виявилось, що у нас багато спільного. — Вони зупинилися біля пішохідного переходу, і Рене подивилася в обличчя Ніла. — Єдине, чим ми відрізняємося, — це удача та віра.

	— І психоз, — додав Ніл.

	Рене посміхнулася.

	— Не зовсім так. Я — погана людина, яка щосили намагається бути хорошою, але я б навіть не намагалася стати хорошою, якби не зовнішні обставини.

	Вона сказала це абсолютно спокійно, спрямувавши перед собою спокійний погляд.

	— Я росла разом із мамою та чередою її коханців, які поголовно мали звичку до рукоприкладства. Може, це навіть закономірно, що я й сама пішла кривою доріжкою. Я почала працювати на одну з детройтських банд — стояла на шухері, була дівчинкою на побігеньках. За кілька років дослужилася до серйозніших завдань. Робила все, що мені наказували, і плювала на те, що ламаю людям життя. На моє щастя, я виявилася не такою розумною, як себе вважала. У п'ятнадцять років мене взяли копи. Адвокату вдалося виторгувати пом'якшення вироку в обмін на показання свідків. Моє свідчення зашкодило багатьом, зокрема мамі. У суді мій адвокат посилався на несприятливі умови в сім'ї, переконував присяжних, що в мене перед очима не було позитивних прикладів. Через це маму та її тодішнього друга відправили до в'язниці — звинувачень набрався цілий букет. Там обох на смерть забили розлючені члени банди, яких запроторили за ґрати через мене.

	— Мені дуже шкода, — сказав Ніл, хоча насправді трохи позаздрив Рене. І вона, і Ваймак втратили батьків у результаті тюремного насильства, а ось розправитися з бостонським М'ясником ніхто не смів. Якби тільки його співкамерникам вистачило пороху, Ніл разом би позбавився мільйона проблем.

	— А мені ні, — сказала Рене, висмикнувши його з задуму, і пішла через дорогу. Ніл, не відразу струсивши з себе заціпеніння, пішов за нею лише за кілька секунд. Коли вони знову зрівнялися, вона посміхнулася. — Знаю, я теж повинна шкодувати, але поки що не виходить. Так, це через мене вони загинули, але, чесно кажучи, я ненавиділа і маму, і її коханця. Крім того, якби не мамина смерть, мене тут не було б. Враховуючи, що моя мати померла, а біологічний батько ховається від закону, судді не мали іншого вибору, як після року колонії віддати мене під опіку, — продовжувала Рене. — Я діставала названих батьків усіма можливими способами; за два роки тікала вісім разів. Стефані Вокер дізналася про мене від однієї з прийомних матерів на зустрічі випускників. Вона подала клопотання, оббила купу порогів, доки не отримала опіку, і, як тільки формальності були улагоджені, відвезла мене до Північної Дакоти. Вона дала мені нове ім'я, нову віру та шанс на нове життя.

	Рене не перебільшила, сказавши, що вона має з Ендрю багато спільного. Обох завдяки матерям з дитинства оточувало насильство, обидва побували в колонії для неповнолітніх та в системі опіки. Їхні долі кардинально розійшлися тільки після того, як і той, і інша здобули справжню родину. Рене дозволила Стефані виховати її нормальною людиною і каялася в минулій жорстокості, а Ендрю вбив рідну матір, як тільки випала нагода. Ніл нарешті зрозумів, чому Рене зовсім не боїться Міньярда.

	— Тоді чому у вас з Ендрю не зростається? — спитав Ніл.

	— Вибач, не зрозуміла. У якому сенсі «не зростається»?

	— Чому ти не запропонуєш йому зустрічатися?

	Судячи з виразу обличчя, на це питання Рене очікувала найменше. Вона потягла час, жестом вказавши Нілу на двері найближчого магазину. Він увійшов першим, а потім відсторонився, пропускаючи її вперед. Проходячи повз, Рене окинула його оцінюючим поглядом, але відразу зайнялася тим, за чим прийшла: почала перебирати дрібнички на першій полиці, що попалася під руку.

	— Чи можна дізнатися причину твоєї цікавості? — спитала вона. — Раніше тебе подібні теми, начебто, не цікавили.

	— І зараз не цікавлять, — відповів Ніл, хоча прозвучало це безглуздо, адже розмову завів він сам.

	Як би краще їй пояснити... Він не збирався повідомляти Рене, що весь вечір п'ятниці провів у думках про смерть. Уявляти майбутнє, яке йому не світило, Ніл не хотів, тому, стоячи біля поруччя, думав про товаришів по команді. Почуття було дивне, захопливе та болюче водночас. Він не звик турбуватися про когось крім себе і матері й все ж таки спробував уявити життя Лисів через рік чи два. Кого із нападників Кевін візьме йому на заміну? Наскільки серйозні наслідки чекають на команду після того, як він здасться в руки ФБР? Але в основному Ніл думав про Лисів як про людей, з якими проводив цей вечір, з котрими близько потоваришував майже проти своєї волі. Ідеальними вони ніколи не стануть, але все в них буде гаразд. Вони прийшли в «Лисячу нору» зламаними одинаками, але тут поступово, крок за кроком, допомагали один одному вибратися. Навіть Кевін зрештою здобуде перемогу й опиниться на вершині. Він не занепадає, як пророкують Тецудзі й Ріко, саме завдяки йому «Лиси» відродяться з попелу, і до Кевіна повернеться заслужена слава.

	Єдиний, на кого, крім Ніла, попереду не чекає нічого доброго, — це Ендрю. І Кевін, і Нікі вважали, ніби кожен з них знає спосіб вирішити проблему Ендрю, проте Ніл вже сумнівався, кому варто вірити. Втім, сказати про це Рене він теж не міг, інакше довелось би пояснювати, чому для нього це раптом стало так важливо. Вона все одно нічого не зрозуміє, бо не знає, хто він такий і що запропонував йому Ендрю.

	— Гаразд, забий, — промимрив він.

	Ніл повернувся, збираючись піти, але в цей момент Рене сказала:

	— Я просто не в його смаку, Ніле. Між нами нічого немає.

	— Елісон теж так говорила. — Ніл намагався роздивитися в обличчі Рене правду. — Сказала Сету, що щодо вас можна не хвилюватися, нічого немає і не буде. Але решта чекає, коли у вас зав’яжуться стосунки. Ти, мабуть, сама знаєш, скільки разів Лиси на вас сперечалися. Якщо ти так спокійно все пояснила мені, то чому не зрозумієш інших?

	— Складне питання, — посміхнулася Рене. — Крім того, нам зручніше мовчати. Елісон повірила мені, коли я сказала, що не відчуваю романтичних почуттів до Ендрю. А решта й слухати перестали, як побачили, що ми з ним почали більше спілкуватися. Я намагаюся віддячити Елісон за довіру, тому допомагаю їй виграти всі суперечки про мене та Ендрю. Прибуток ми ділимо навпіл. Я відкладаю виграні гроші на наш проєкт «Усиновлення до Різдва», Елісон витрачає свої на манікюр.

	— А в чому вигода Ендрю? — поцікавився Ніл. — Безкоштовна розвага? Веселиться, дивлячись на сперечальників?

	— Душевний спокій, — подумавши, відповіла Рене.

	— Не розумію.

	Рене знову замовкла і почала перебирати шкіряні гаманці. Взяла один у руки, покрутила так і сяк.

	— Ендрю попередив, що ти прийдеш до мене із запитаннями. Я спитала, що повинна відповідати, і він сказав, що йому по барабану і що виступати модератором розмови він не збирається. Якщо він здогадувався, про що ти питатимеш, то, напевно, знав, що спливе ця тема.

	Рене поклала гаманець на місце, на мить затримала пальці на шкіряній поверхні, ніби збиралася з думками, потім обернулася до Ніла.

	— Я сказала, що не до смаку Ендрю, і це правда. Але справа не в моїй зовнішності та не в релігії. Я просто дівчина.

	Ніл почув слова, але спершу не зрозумів. Він розгублено заморгав, потім, коли дійшло, моргнув ще раз і, мабуть, занадто голосно промовив:

	— А. Значить, Ендрю та Кевін…

	Рене засміялася і махнула рукою, відкидаючи цю ідею.

	— Та ні, що ти. Впевнена, скоро ти познайомишся з дівчиною Кевіна.

	— Ти брешеш. — Ніл дивився їй у вічі. — У Кевіна немає дівчини. Фанати та преса постійно за ним стежать, він би не зміг таке приховати.

	Рене спокійно й невимушено роззирнулася на всі боки. У цей час дня крім них у магазині був лише один покупець, і зараз він був на іншому кінці зали.

	— Вони зустрічаються потай. Кевін розуміє, що краще про це не балакати. Уявляєш, що зробив би тренер Моріяма, якби дізнався, що якась дівчина відволікає Кевіна від ексі? Думаю, тебе не здивує, що вона також грає у національній збірній. Кевіну підійде лише така дівчина, яка ні в чому йому не поступається і здатна кинути виклик. На щастя, вона колишній гравець «Воронів» і теж чудово розуміє, що буде, якщо її застукають із Кевіном. Може, їм стане трохи легше після того, як ми розберемося з «Воронами» цього сезону.

	— Тея? — здивувався Ніл.

	Рене усміхнулася, оцінивши швидкість, з якою він зіставив факти.

	— Вражаєш.

	Навіть за такого туманного опису вирахувати таємничу подружку Кевіна було нескладно. До національної збірної входили лише дві дівчини: одна — гравець півзахисту з університету Південної Кароліни, інша — Теодора Мулдані, колишня захисниця «Воронів». Два роки тому її поява у збірній країни наробила багато галасу, оскільки Тея була єдиною, хто з першого разу відхилив запрошення до команди. Офіційна причина відмови була такою: Тея не хотіла, щоб розклад ігор накладався на навчання у випускному році. Ніхто не очікував, що її запросять удруге, проте після фінального матчу НССА до неї підійшов представник збірної.

	Коли Кевін ще тільки вступив до університету, Тея вже п'ятий рік грала за «Воронів», хоча не варто забувати, що Кевін і Ріко виросли в «Еверморі» і змалку перебували в оточенні Воронів. Кевін знав Тею всі п'ять років, що вона входила до складу команди. Нілу стало цікаво, скільки часу минуло, перш ніж вони закохалися одне в одного, і що Тея думала про перехід Кевіна до «Лисів». Але набагато більше Ніла цікавило, як це у Дея, що жив і дихав одним ексі, знайшлося в серці місце для іншої людини. Здавалося неймовірним, що він може віддавати себе не тільки грі.

	В цьому випадку виходило, що мають рацію і Кевін, і Нікі. Думки Ніла повернулися до Ендрю, і він уточнив:

	— Про орієнтацію Ендрю більше ніхто не знає?

	— Наскільки мені відомо, крім нас з тобою — ніхто, — підтвердила Рене. — Ендрю повідомив мені про це минулого року, коли про нас пішли чутки. Він не хотів, щоб через ці плітки я собі щось там уявляла.

	— А як же Аарон та Нікі? — не вгавав Ніл. — Нехай вони знайомі з Ендрю лише кілька років, але ж вони поруч. Як можна не здогадатися?

	— Думаю, через ліки, які приймає Ендрю, навіть їм важко роздивитися його по-справжньому. Крім того, і це важливіше, Ендрю не хоче їх у це посвячувати. Вони з Аароном поки що не готові до такої серйозної розмови; спочатку треба розібратися з купою інших проблем. Ну а Нікі ти знаєш: він навіть під страхом смертної кари не втримає язика за зубами.

	«Поки що не готові», сказала Рене, а значить, Ендрю таки збирався налагодити стосунки з братом. Чи говорив у ній природний оптимізм, чи вона знала це напевно, Ніл стверджувати не брався. Мало про що вони розмовляють з Ендрю, стоячи осторонь. Вже точно не обговорюють тактику гри — таке й уявити кумедно. З іншого боку, припустити, що вони ведуть серйозні розмови — наскільки дозволяє вгашений стан Ендрю, — наприклад, про його орієнтацію, що ретельно приховується, і зовсім неможливо.

	— Тоді чому мені дозволено це знати? — спитав Ніл.

	— Певно, Ендрю впевнений, що ти не обернеш це проти нього, — відповіла Рене.

	Уловивши в її словах завуальоване застереження, він мимоволі наїжачився. Спостерігати за відносинами між членами команди цікаво лише здалеку, а взагалі все це нісенітниця. Сексуальні уподобання Лисів Нілу не цікаві, адже на його виживання вони не впливають. Орієнтація Ендрю злегка здивувала його, але використовувати її як зброю він, зрозуміло, не збирався.

	Йому довелося зробити над собою зусилля, щоби зберегти рівний тон:

	— Якщо йому все одно, в курсі я чи ні, міг би й сам мені сказати на Гелловін, коли я питав його про тебе. Необов'язково було ганяти мене.

	— Може, він подумав, що нам з тобою давно настав час познайомитися ближче. — Рене випитувально подивилася на Ніла. — Я вже не та, якою була раніше, але слід минулого залишиться в мені назавжди. Саме це допомагає мені розуміти Ендрю. Сподіваюся, допоможе зрозуміти й тебе. Я зовсім тебе не знаю, — продовжила Рене, не давши Нілу розкрити рота. — Про що б ти не розповів Ендрю, зі мною він цим не ділився і не поділиться. Але якщо ти, як ми подумали з самого початку, схожий на нас, можливо, одного разу ти теж побачиш у мені друга. Усі ми тут тому, що маємо проблеми. Це не означає, що наші проблеми однакові. Ден і Метт намагаються зрозуміти, через що мені довелося пройти, але все одно не зможуть. Ендрю розуміє мене, а я його. Коли знаєш, що ще хтось пережив подібний досвід, стає легше. Якщо Ендрю або я можемо тобі допомогти, будь ласка, май на увазі: ми поряд.

	Ніл мовчав; він просто не міг видавити жодного слова. Занадто багато потрібно обміркувати й усвідомити. Він хотів розпитати Рене про судовий процес, про те, як це давати свідчення. Йому треба було знати, яким чином суд забезпечив їй захист і чи варто було воно того. Якщо навесні він збирається піти у ФБР і здати батька, потрібно хоча б уявляти, у що він вплутується. Щоправда, у цьому випадку він отримає дуже багато відповідей, перетравити які за сьогодні просто не зможе. Ніл не збирався видавати Рене навіть ту напівправду, яку придумав для Ендрю.

	Його тривале мовчання не викликало в Рене ні здивування, ні досади. Вона дала йому хвилинку зібратися з думками, а потім кивнула і змінила тему — з такою легкістю, що у Ніла на мить закрутилася голова.

	— Ну, якщо я задовольнила твою цікавість, може, допоможеш мені? Хочу почути чоловічу думку щодо подарунків Аарону та Ендрю. До дня народження, — пояснила вона, помітивши здивований вираз Ніла. — Торік близнюки його не святкували. Нікі каже, що вони взагалі жодного разу не робили цього відколи почали жити разом, але хотілося б сподіватися, що цього року все буде інакше. У суботу їм виповниться двадцять. Думаю, варто відсвяткувати, а?

	— Мабуть, — погодився Ніл.

	Рене його млява відповідь цілком влаштувала; вона вказала на найближчу полицю.

	— Думаю, треба подарувати щось практичне. Як на твою думку?

	Їм довелося обійти дві крамниці й витратити майже півгодини, перш ніж Рене нарешті знайшла, що хотіла. Вона вже майже спізнювалася на наступну пару, Нілу ж треба було вбити ще цілу годину. Звідси до «Лисячої вежі» було всього кілька хвилин ходьби, тому біля Окружної дороги Ніл і Рене розпрощалися. Вона пішла через парк у кампус, а він попрямував у протилежний бік до гуртожитку спортсменів. Його кімната, на щастя, була порожня. Шпурнувши рюкзак на підлогу, Ніл звалився лицем вниз на ліжко Метта і дав волю думкам про все, що розповіла йому Рене.

	Незабаром настав час вирушати на заняття, а він, як і раніше, не знав, що й думати.



	* * *

	Наполегливий стукіт у двері відірвав Ніла та Метта від суботнього ланчу перед телевізором. Метт поліз шукати між подушками пульт, тому Ніл відставив тарілку і схопився з дивана. Дівчата знали, що Метт ніколи не замикається на ключ, коли він удома, тому Ніл очікував побачити якогось студента, що заблукав на шляху до сусідів. Натомість за дверима опинився Нікі, який дивився на нього витріщеними від хвилювання очима.

	— Ох, дякувати Богу, — видихнув Нікі, благально простягаючи до Ніла руки. — Потрібна твоя допомога.

	Метт нарешті знайшов пульт і поставив фільм на паузу.

	— Що за хрінь? В чому справа?

	— Я на волосині від смерті. Щойно дзвонила мама — вітала Ендрю та Аарона з днем народження.

	— Хіба це погано? — не зрозумів Метт.

	Нікі вражено витріщився у відповідь, проте його недовірливість швидко змінилася здивуванням. Він зніяковіло почухав потилицю, хоча Ніл очікував, що той віджартується. За будь-яких особистих проблем кузени насамперед об'єднувалися проти старшокурсників. Нікі щоразу споруджував цю стіну протягом усього сезону, навіть якщо йому самому це не подобалося, тому почути відповідь на запитання Ніл і Метт ніяк не очікували.

	— Ну так, — ухильно промовив Нікі. — Так, ми з моїми батьками не спілкуємося. Батько перестав зі мною розмовляти, як тільки дізнався, що Ерік для мене не просто найкращий друг. Мама дзвонить кожне Різдво перевірити, чи я не став на шлях істинний, і кладе трубку, коли я відповідаю «ні». Аарон, гадаю, не розмовляв з ними з похорону тітки Тільди, а Ендрю і зовсім кидається від них, як від чумних. У нього з моїм батьком теж не залагодилося, ще коли вони вперше побачились у колонії.

	— Не може бути, що все було так безнадійно, — сказав Метт. — Це ж твій батько домігся дострокового звільнення Ендрю, га?

	— Так, але ... — Зам'явся Нікі.

	— То навіщо вона дзвонила? — спитав Ніл.

	— Щоб запросити на обід з нагоди Дня подяки.

	— І?

	— І я кинув трубку! — Простогнав Нікі. — Що мені ще лишалося? Не міг же я відмовити.

	— Так погодився б, — фиркнув Метт. — Якого біса, Нікі?

	— Все не так просто, — жалібно промовив Хеммік. — Запрошені ми всі, тобто я, Аарон та Ендрю. Мама висловилася дуже ясно. Але Ендрю нізащо не погодиться!

	— Ти його ще навіть не питав, — обурився Метт.

	— Ви не уявляєте, як сильно Ендрю ненавидить моїх батьків, — сказав Нікі.

	— І чим я можу допомогти? — насупився Ніл.

	— Підтримай мене, стань моральною опорою, — попросив Нікі. — Якщо з цією новиною до Ендрю прийду я, він або відбудеться жартом, або прикинеться глухим. А тебе він послухає. Ну, ти ж умовив його відсвяткувати Гелловін всією командою. Може, й щодо сімейного обіду вмовиш.

	— Я не вмовляв, — поправив його Ніл. — Просто висловив ідею, і він погодився. А тут питання серйозне, і мені взагалі не слід втручатися. Я, звичайно, можу сказати Ендрю, що для тебе дуже важливо помиритися з батьками, але ми знаємо, як він на це відреагує.

	Нікі зовсім зажурився.

	— Я виріс у цьому будинку, а батько не пускає мене на поріг з тих пір, як я зізнався у своїй орієнтації, — жалібно промовив він. — Знаю, вони вважають мене безбожником, приреченим горіти в пекельному полум'ї, і мені давно настав час відстати від них, але я не можу. Може цей дзвінок означає, що вони хочуть налагодити стосунки. Я маю це з'ясувати. Ну, будь ласка, Ніле. Мені погано без мами. Мені страшенно її не вистачає.

	Ніл проковтнув гарячу грудку в горлі. Це не його родина. Не його проблема. Не його мати. Від його матері залишилася купа кісток та попелу, похованих на пляжі в Каліфорнії. Її більше нема. Ніл уже ніколи не почує її голос, вона ніколи не зателефонує йому. Не посадить його на стілець і не пояснить, чому втекла; не вибачиться за те, що приховала його зв'язок з кланом Моріяма. Мати не побачить його у півфінальному матчі «Лисів». Її не буде поруч, коли він даватиме свідчення. Не буде поряд, коли він помре.

	Горе гострим лезом розпорювало живіт Ніла, рухаючись по колу, ріжучи нутрощі до тих пір, поки у нього не перехопило подих. Він набрав повні груди повітря і на повільному видиху взявся рахувати пульс. Майже зневірений Нікі завмер у безмовному очікуванні.

	— Стій тут, — нарешті кинув Ніл.

	Обличчям Нікі вихором промайнуло здивування, змішане з надією. Нілу стало ще сумніше; він не хотів цієї передчасної подяки. Прослизнувши повз Хемміка в коридор, він попрямував до кімнати братів. Йдучи, Нікі не зачинив двері, і Ніл, для пристойності, злегка постукавши, увійшов.

	Аарон розвалився в кріслі-мішку з джойстиком у руках. Судячи з вм'ятини на другому такому ж кріслі та застиглій картинці на екрані телевізора, дзвінок місис Хеммік перервав гру. Кевін сидів за столом, перед ним лежала газета: він вивчав результати вчорашніх матчів по всій країні.

	Ендрю видерся на стіл біля вікна. Протимоскітну сітку він зняв, як тільки в'їхав, і тепер міг спокійно курити у приміщенні.

	— А, Ніле. — Ендрю вітально махнув цигаркою. — Здоров.

	— Треба поговорити, — повідомив Ніл.

	— Ні, сьогодні невдалий день. Спробуй завтра.

	— Я не став би вламуватися на вашу вечірку з нагоди дня народження, якби це не було важливо.

	Ендрю посміхнувся.

	— Сарказм із вуст Ніла? Список твоїх талантів розширюється.

	— Усього дві хвилини.

	— Який наполегливий.

	Ніл зачекав, поки Ендрю ухвалить рішення. Не випускаючи із зубів цигарку, Міньярд щось муркотів собі під ніс. Пройшла майже хвилина, аж доки цікавість перемогла звичку створювати оточуючим труднощі. Він клацанням пальців викинув недопалок на вулицю, грюкнув фрамугою (Прим. Ред. Горизонтальна верхня стулка вікна) і зістрибнув зі столу. Ніл увійшов за ним до спальні й щільно зачинив двері. Не проходячи вглиб кімнати, Ендрю розвернувся до нього обличчям.

	— Тік-так, годинник цокає, — сказав він. — Мою увагу ти привернув, тепер постарайся утримати інтерес.

	— Дзвонила мати Нікі.

	— Ой-йой, час вийшов.

	Ендрю ступив уперед. Ніл рукою перегородив йому шлях, хоч і знав, що не зможе завадити, якщо Ендрю справді захоче вийти. Він бачив, яку вагу підіймає Ендрю на тренуваннях у залі. Більше того, у нього на очах розлючений Ендрю схопив Нікі за горло і практично відірвав від землі. Жест Ніла був просто демонстрацією, Ендрю це знав і все ж таки зупинився.

	— Запрошувала його відзначити День подяки, — повідомив Ніл.

	— І він погодився, — сказав Ендрю — не запитливо, а скоріше ствердно. — Ох, Нікі, Нікі, невиправний оптиміст. Здавалося б, знає цих людей як облуплених і все одно побіжить, а повернеться у сльозах і соплях. Квак-плак. — Ендрю зобразив, ніби тре кулаками очі. — Їхня любов має ціну, яку він не в змозі заплатити. Заради них Нікі не розійдеться з Еріком.

	— Цього разу Ерік їх не цікавить. Інша умова: ви. Нікі дозволено прийти, тільки якщо він приведе тебе та Аарона.

	— Питання вирішено. — Ендрю блиснув усмішкою. — Відмовити. Може, Еббі знову почастує нас індичкою, як минулого року. Вона добре готує, тільки от випічка їй не вдається. Знову доведеться купувати заморожені пироги.

	Ніл на прийом не піддався.

	— Чому ти не хочеш іти?

	— А з якого це дива мені йти? Ми із Лютером не великі друзяки.

	— Наскільки я розумію, нас усіх також не можна назвати твоїми друзями. Якщо ти якось терпиш нас, то чому б не потерпіти Лютера? Нікі вважає, вся справа в обставинах, за яких ви познайомилися, але саме Лютер витягнув тебе з колонії й допоміг повернутися додому до матері, вірно?

	— Вона не була мені матір'ю. — Ендрю зробив паузу, почекавши, доки до Ніла дійде, і рубанув долонею повітря. — А ось Кес... Кес її, здається, звали? Кес могла б нею стати. Дуже хотіла. А, ти ж не знаєш. Зараз розповім тобі цю історію, Ніле. Ти слухаєш? Кес хотіла мене залишити. Збиралася всиновити. Казала: тебе зватимуть Ендрю Джозеф Спір. Зібрала всі папери, потрібна була тільки моя згода. Вона вважала, що я вже дорослий і сам можу вибирати.

	— Спір, — ошелешено повторив Ніл. — Це ж…

	— Річард Спір, — закінчив за нього Ендрю. — Я тобі розповідав про нього. Останній із моїх прийомних батьків.

	— Ти тільки згадував про нього, — повільно промовив Ніл, намагаючись осмислити почуте. Річардом Спіром звали названого батька, на якого в серпні завів розслідування Хіґґінс. Ендрю тоді назвав його нудним, але нешкідливим. — То чому тебе не всиновили? Через арешт?

	— Ні, все навпаки. Я сів у колонію, бо вона хотіла мене всиновити. Але вона все одно від мене не відмовилася. Говорила, що у стабільній сім'ї я виправлюсь. Її рідний син після школи хотів піти в морську піхоту, тому вона навіть пропонувала мені частину грошей, відкладених на навчання. Хотіла, щоб я мав майбутнє. Типу, моя особиста Стефані Вокер.

	Ніл впізнав це ім'я — про Стефані розповідала йому Рене. Він з розумінням кивнув. Ендрю похитався на п'ятах і простяг до нього руки. Коли пальці Міньярда зімкнулися на його шиї, він ледве змусив себе розслабитися. Ендрю не здавлював горло, але постукував великими пальцями в такт пульсу.

	— Лютер дозволив би їй усиновити мене, якби я сам того забажав. Він знав, що матері Аарона я нафіг не здався, але хотів налагодити моє життя. Якби він упевнений, що Кес для цього підходить, сам зробив би все можливе, щоб усиновлення відбулося. Але ж я не міг такого допустити, правда?

	— Чому? — Ніл з тривогою вдивлявся в обличчя Ендрю, шукаючи відповіді. — Що тобі поганого зробила Кес?

	Ендрю явно здивувався.

	— Кес ніколи б не зробила мені нічого поганого.

	— Тоді що пішло не так?

	— Це вже інша історія, а я зараз говорю про Лютера і Кес. Лютер сказав, що може повернути Кес. Щоб він цього не зробив, я відкрив йому один секретик.

	— І він про це комусь розповів.

	— Ні. — Пальці Ендрю забарабанили швидше, і цей збуджений ритм до дикості не складався в одну картину з його глузливою усмішкою. — Це було б дуже просто. Сам знаєш, такі секрети не видають із бухти-барахти. Спочатку ми прораховуємо супутні збитки та шляхи відступу. Вибудовуємо план, готуємо себе до реакції оточуючих та наслідків. Ні, Лютер нікому нічого не сказав, а просто вважав за краще мені не повірити. І це, як ти розумієш, у тисячу разів гірше.

	— Все залежить від секрету, — зауважив Ніл.

	— Точно. — Ендрю прибрав руки з його горла і відійшов. — Ніле, можливо, ти здивуєшся, але я не звик довіряти людям. Якщо я говорю комусь, що небо синє, а він відповідає, що я помиляюся, другого шансу цій людині я не дам. Не бачу сенсу.

	— То Лютер тобі не повірив чи сказав, що ти помилився? Це принципова різниця.

	— О… — Ендрю напівобернувся. — Іноді я забуваю, що ти розумніший, ніж здається.

	Ніл напружив пам'ять, відчуваючи, що відповідь зовсім поряд. У деталях перебрав візит Хіґґінса, інформацію про батьків Нікі й раптом згадав, як запитав Ендрю про перший дзвінок Хіґґінса — тоді, в роздягальні. Відповідь здалася йому дивною, але в той час він її просто не зрозумів. Нині Ніл не був упевнений у своїй здогадці, проте вартувало перевірити.

	— Він назвав це непорозумінням, — сказав Ніл.

	Ендрю завмер. Усього на секунду, проте Ніл зрозумів, що не помилився.

	— Ш-ш-ш, — видихнув Ендрю, — обережно, наче заспокоював загнане в кут звірятко. — Ш-ш-ш, не вимовляй цього слова. Ненавиджу його. Я ж тебе просив, навіщо нариваєшся?

	— Ендрю, — почав Ніл.

	— Ні.

	Він не підвищив голосу, і все ж таки Ніл безпомилково вловив у його інтонації попередження. Якщо зараз натиснути, то Ендрю замкнеться і кінець розмові. Ніл судомно підшукував потрібні слова, аби Ендрю не мовчав. Цілком можливо, він має рацію і батьки ніколи не приймуть Нікі таким, як є, але спробувати він зобов'язаний.

	— З того часу минуло п'ять років. Може тепер він жалкує про свої слова.

	— Ти просто не знайомий із Лютером.

	— А познайомиш?

	Несподіване питання дозволило Нілу знову привернути увагу Ендрю.

	— Що? На чорта тобі здався цей святоша? Ти навіть Рене насилу терпиш, а за одним столом з Лютером і поготів не висидиш. Ледве огризнешся, і він влаштує тобі обряд екзорцизму.

	— Це може бути цікаво.

	— Може.

	— Ходімо всі разом, — запропонував Ніл. — Аарон погодиться заради Нікі, а для Нікі це шанс побачити, чи його батьки змінилися. Якщо ти все одно не відпускаєш від себе Кевіна, бери і його. Замість Лютера зможеш кидатися на мене. Уяви, як важко буде батькам Нікі витримати нас п'ятьох разом!

	— Є ще варіант нікуди не ходити.

	— Але це не так цікаво, погодься.

	— Я взагалі не здатний довго утримувати увагу, тож спроба викликати в мене інтерес — дешевий трюк.

	— Але дієвий.

	— Фіг там.

	— Ну, будь ласка.

	— Терпіти не можу це слово.

	— Твоєму мозкоправу відомо, що маєш проблеми з половиною слів в англійській мові? — поцікавився Ніл, на що Ендрю лише посміхнувся. — Певна річ, у тебе ніколи не було нормальної сім'ї й тобі цього не зрозуміти, але Нікі повинен дати батькам ще одну можливість. Якщо все складеться вдало, ця зустріч зламає кригу. Нікі дуже сподівається, що мати змінить свою думку. Інакше він може остаточно порвати із сім'єю.

	Ендрю надовго задумався, щось фальшиво підспівуючи собі під ніс. З кожною секундою Нілу все більше здавалося, що в нього нічого не вийшло. Нарешті Ендрю знову простягнув до нього руки, але цього разу стиснув не шию Нілу, а горловину футболки.

	— Останній шанс, — сказав він. — Я даю Нікі єдиний і останній шанс. Але в День подяки я до них не поїду і золотим дитятком теж не буду. Скажи Нікі, нехай перенесе дату та домовиться, щоб запросили всіх. Згода?

	— Згода, — підтвердив Ніл.

	— Ми всі гірко пошкодуємо. — Ендрю з усмішкою відпустив футболку Ніла. — А найбільше Нікі, якщо його татусь прямо з-за столу вирушить на небеса.

	Ніл завагався, розуміючи, що й так вже поставив надто багато запитань, але все-таки не витримав:

	— Ти справді вбив мати Аарона?

	— То був нещасний випадок. Поліцейські звіти не читав? — невинно відповів Ендрю, але куточок рота, що здригнувся, його видав. Вже за кілька секунд він припинив фарс і засміявся. — Не можна ж було без кінця його бити. Я попереджав, щоб вона не сміла підіймати на нього руку, але вона мене не слухала. Ось і отримала по заслугах. Тебе це лякає?

	— Я змалку звик бачити смерть. І не боюсь тебе.

	— Саме тому ти такий цікавий. Аж бісиш.

	Ендрю відзначив це не роздратовано, а скоріше з подивом, тому Ніл пообіцяв:

	— Постараюся бути нуднішим.

	— Як мило. — Ендрю жестом вказав спочатку на себе, потім на Ніла. — Це між нами, так, Ніле? Пам'ятай про це. Пізніше я теж тебе про дещо запитаю, але на сьогодні вистачить розмов, так що давай, рухайся. І скажи моєму боягузливому двоюрідному братику, нехай іде назад.

	Коли Ніл вийшов зі спальні, Ендрю за ним не пішов. Ніл припускав, що Нікі плететься десь у коридорі, проте той чекав його повернення на дальньому краєчку дивана в них із Меттом кімнаті. Побачивши Ніла, Нікі посміхнувся одними губами. Від хвилювання і прихованої надії він здавався майже хворим.

	— Два питання, — почав Ніл, підійшовши до нього. — Візьмеш із собою мене та Кевіна, якщо ми пообіцяємо не втручатися у ваші сімейні справи?

	Такого Нікі точно не очікував. Здивування та спантеличення на його обличчі трохи потіснили страх. Він невпевнено кивнув, і Ніл продовжив:

	— Як гадаєш, твоя мама не проти перенести обід на іншу дату? Ендрю відмовляється їхати до вас у свято.

	— Мабуть, не буде, — сказав Нікі. — Треба передзвонити й спитати, але… Стривай. Ендрю що, погодився? Не може бути.

	Ніл перевів погляд на Метта, потім на Нікі.

	— Хіба ти не цього хотів?

	Нікі схопився з дивана.

	— Цього, але я не вірив, що в тебе вийде, тим паче з першого разу. Просто знав, що Ендрю якщо когось і вислухає, то тільки тебе. Ти красава, чорт забирай! — Він згріб Ніла в обійми, перш ніж той встиг схаменутися. — Ти найкраще, що взагалі траплялося з «Лисами»!

	— Дуже сумніваюся.

	— А я ні! — блиснувши посмішкою, Нікі випустив Ніла з обіймів. — Як тобі це вдалося?

	Розсудливо опустивши дев'яносто відсотків правди, Ніл відповів:

	— Я його попросив.

	— Ну так, звичайно. А знаєш, що чекало б на мене, якби я підійшов до нього з проханням? Насильство. Жорстоке та необґрунтоване.

	Ніл лише знизав плечима. Випитувати, як саме він зумів переконати Ендрю, Нікі не став — мабуть, на радощах. Він витяг із кишені мобільник і показав на двері.

	— Піду зателефоную їй. Може домовлюся на наступні вихідні. Мабуть, на неділю, раз у суботу ми лише надвечір повернемося з Флориди. Краще розібратися з цим раніше, так? А то Ендрю, не дай боже, передумає.

	— Удачі, — побажав Ніл.

	Нікі розплився в сліпучій посмішці від вуха до вуха і вийшов у коридор. Простеживши за дверима, що зачинилися, Ніл запитально глянув на Метта, який вивчав його з напруженою цікавістю.

	— Що в тобі такого особливого? — спитав Метт.

	— Нічого, — зніяковів Ніл.

	— Ендрю нікому не робить поступок, а тобі щоразу каже «так». Чому?

	— Він же не в собі. — Ніл покрутив пальцем біля скроні. — Йому здається, що це весело.

	Метт затримав на ньому ще ненадовго погляд, потім похитав головою і розслаблено відкинувся на спинку дивана. Ніл зайняв колишнє місце, і Бойд увімкнув перерваний фільм. Незабаром телефон Ніла завібрував: надійшло повідомлення від Нікі. Марія погодилася перенести обід на другий день та прийняти всю компанію. Есемеска на добру половину складалася зі смайликів та знаків оклику.

	У грудях Ніла тихим теплом розпливалося задоволення. Ніл відігнав незвичне відчуття, і все ж таки воно залишило в душі осад невиразної тривоги. За Нікі слід було порадіти, проте Ніл не був дурнем. Він сам йшов на цю зустріч, аби слідкувати за Ендрю. Таблетки викликали у Міньярда кайф, але не робили його невинним. Варто Лютеру перейти межу, і Ендрю завдасть йому шкоди. На вимогу закону Ендрю запроторять у в'язницю, і на цьому ігровий сезон для «Лисів» закінчиться. Допустити цього Ніл не міг. Залишалося розраховувати лише на те, що він встигне запобігти найгіршому.





Розділ одинадцятий


	Зустрічатися з батьками Нікі Кевіну зовсім не хотілося, проте він чудово розумів, що його думка в цьому питанні нікого не хвилювала. Кевін не виносив самотності — частково тому, що виріс пліч-о-пліч з Ріко і натовпом Воронів, частково через смертельний страх виявитися беззахисним перед ворогом. На щастя для всієї компанії, він перестав уїдливо висловлюватись щодо поїздки, зрозумівши, що з неї можна отримати вигоду.

	Коли Ніл тільки почав грати в ексі в Аризоні, тренер Ернандес видав йому звичайну шкільну ключку найпростішої моделі, легку, із сіткою середньої глибини. У Пальметто Ваймак забезпечив його двома ключками тієї ж моделі, тільки трохи вдосконаленої. Легкі за вагою ключки користувалися популярністю у нападників і більшості новачків: завдавати ними прицільного удару було простіше. Нападнику, який за частку секунди повинен обчислити траєкторію кидка, потрібна швидка, чуйна ключка, щоб не витрачати дорогоцінний час на зайві розрахунки.

	Кевін же вважав, що, граючи легкою ключкою, Ніл зариває талант у землю. Як тільки він освоїв усі тринадцять «воронячих» вправ, Кевін заговорив про зміну ключки на більш масивну. Тяжкі ключки були в ходу у захисників, оскільки забезпечували більшу силу удару, а м'ячу — високу швидкість польоту. Рідко хто з нападників вибирав такий непростий у використанні інвентар: одні не бажали втрачати маневреності під час обходу суперника, інші не могли як слід прицілитися. Проте за належної майстерності гра важкою ключкою приносила фантастичні результати.

	У складі "Воронів" Кевін грав важкою ключкою, а після травми вимушений був змінити її на легку. Ріко Моріяма завжди грав важкою ключкою. До ідеї міняти ключку в розпал сезону Ніл ставився скептично, розуміючи, що звикати доведеться довго, але Кевін і чути нічого не хотів. Завдяки кільком місяцям завзятих нічних тренувань і суворим методам Дея Ніл досяг убивчої влучності, яку здобути самостійно не зумів би й за кілька років. Тепер, коли він навчився бити практично із заплющеними очима, для більш потужних ударів була потрібна масивніша ключка. Настав час додати до швидкості силу, як говорив Кевін.

	Найбільший вибір ключок у всій Південній Кароліні був у Колумбії, у магазині «Ексітс». У великих спортивних магазинах штату теж були відділи товарів для ексі, але тільки «Ексітс» повністю спеціалізувався на цьому виді спорту. Тут продавалося все, від базового інвентарю та екіпірування до колекційних екземплярів. Ніл час від часу заходив на сайт магазину, але відвідування в живу буквально привело його до трепету. «Ексітс» розміщувався у чотириповерховому будинку на протилежному від «Райських сутінків» кінці міста. Машин на паркуванні було чимало. Ніл і сам не знав, чому радіє сильніше: величезному вибору, який чекає на нього в цих стінах, або заставленому автомобілями паркуванні — наочному підтвердженню популярності ексі.

	— Що за дурість, — вчетверте чи вп'яте за час шляху повторив Аарон. — Ми щойно навели лад у розставленні, а ти знову хочеш усе поламати.

	Кевін і вухом не повів. Він навів свої аргументи, коли Аарон висловив невдоволення вперше, і пояснювати все спочатку не збирався. Ніл, який теж переживав із цього приводу, розділяв занепокоєння Аарона, хоч і розумів, що Кевіна не переконати. Він повністю довіряв Дею як наставнику у питанні розкриття свого потенціалу. Якщо Кевін упевнений, що Ніл упорається, Ніл його не підведе. Навіть якщо доведеться подвоїти старання, він зробить те, чого чекає від нього Кевін.

	— Цього тижня найзручніше міняти ключку, — сказав він, слідом за Ендрю виходячи з машини. — У п'ятницю граємо проти юристів. Ви зробите їх без мене.

	У міру того, як рейтинг «Лисів» зростав, команда юридичного університету Кемпбелла під назвою «Торнадо» падала в турнірній таблиці все нижче і нижче. Серед усіх команд південно-східного округу юристи й раніше плелися у хвості, а зараз перейшли в незавидний ранг аутсайдерів. Цього сезону вони поки що виграли менш ніж половину матчів. Кевін міг впоратися з ними саменький і навіть з заплющеними очима. Питання полягало лише в тому, чи вони викликають хоч якийсь інтерес в Ендрю, щоб він принаймні не заснув на воротах. Все вказувало на те, що за такого суперника голкіпер «Лисів» взагалі не турбуватиметься.

	У листопаді гра проти «Торнадо» була для «Лисів» останньою: наступного вікенду випадали канікули з нагоди Дня подяки. Першого грудня у розкладі значився ще один матч, який закривав осінній етап сезону. Далі йшов тиждень підготовки до зимової сесії, тиждень власне іспитів, на яку всі чекали без особливого ентузіазму, а на шістнадцяте грудня було заплановано великий різдвяний бенкет для всіх команд ексі їхнього округу. Думки про це трохи зіпсували піднесений настрій Ніла. Здавалося б, тільки вчора він познайомився з Ваймаком; не встиг озирнутися, а половина сезону вже майже пролетіла. «Лиси» гарантували собі місце у весняному етапі, так що в січні ігор буде більше, і все-таки Нілу нестерпно було думати про те, що для нього все закінчиться так скоро.

	Він ще не знав, де проведе двотижневі різдвяні канікули. Швидше за все, близнюки та Нікі нікуди не поїдуть — Кевін просто оскаженіє, якщо його розлучать із «Лисячою норою». Ніл сподівався, що в цьому випадку і він матиме можливість додатково потренуватися. Треба тільки вигадати відмовку для команди, чому він не їде додому.

	Коли Лиси увійшли до магазину, побачивши Кевіна продавець на касі мало не захлинувся кавою. Не бажаючи світитися поруч із дуже добре відомою фізіономією Дея, Ніл відійшов убік і почав оглядатися.

	Перший поверх переважно займав одяг. Передню частину магазину відвели під шмотки для фанатів; полиці з професійною формою розташовувалися у глибині. Місцеві спортивні знаменитості, які дивилися з рекламних екранів та постерів, демонстрували представлені в магазині колекції.

	Ніл пройшовся відділом фанатського мерчу, присвяченого головним командам південно-східного округу. У штаті були лише дві студентські команди ексі першого дивізіону, команда університету Пальметто та збірна університету Південної Кароліни з Колумбії, але окрім них було три команди другого дивізіону та одна команда Великої ліги, колумбійські «Дракони». Матчі Великої ліги проводилися влітку, віддаючи осінь та весну під ігри популярніших університетських та професійних команд.

	Ніл дивився ці ігри, але фаворитів не завів. Вся його любов діставалася командам НССА та національній збірній.

	— Ходімо. — Нікі ліктем підштовхнув Ніла в бік і мотнув підборіддям у бік Кевіна. — Він застряг надовго.

	Ніл побачив, що Кевін спілкується з немолодим чоловіком, на грудях якого висів бейджик. У порівнянні з касиром одягнений він був суворіше, і Ніл вирішив, що це черговий адміністратор. Він озирнувся на всі боки у пошуках камер відеоспостереження. Цікаво, чи це касир натиснув кнопку і викликав адміністратора чи той сам побачив Кевіна на дисплеї у своєму кабінеті? У будь-якому разі, блискавична швидкість, з якою адміністратор з'явився в залі, змусила Ніла зіщулитися. Він кивнув і пішов за Нікі нагору сходами.

	На другому поверсі продавалося екіпірування, спорядження та супутні товари: взуття, рюкзаки, книги. Між відділами були розставлені стійки з ланцюжками для ключів, брелоками й прикрасами. Аарон і Нікі вирушили вивчати полиці з уціненими товарами, а Ендрю потягнув Ніла на третій поверх.

	— Давай ворушись уже, — поспішив він. — Треба якнайшвидше звідси звалити.

	— Не терпиться у гості до Нікі? — крокуючи вгору сходами, поцікавився Ніл.

	— Не до Нікі, а до його батьків. — Ендрю похитав головою, дивуючись невігластву Ніла. — Це їхній будинок, Ніле, і Нікі в ньому немає місця, причому давно. Чим швидше ми тут упораємося, тим швидше поїдемо назад. Неділями у Колумбії нудно. Ну, ти розумієш, про що я.

	— Я не п'ю, так що мені все одно, — знизав плечима Ніл.

	— Ніякого командного духу, — фиркнув Ендрю. — Ой леле! О, дивись.

	Повторювати двічі не довелося. Усі стіни третього поверху були обвішані рядами ключок. Ніл годинами стирчав на інтернет-сайтах, присвячених ексі, і тому знав, що різноманіття ключок велике, проте милуватися ними на екрані й побачити на власні очі — дві різні речі. Ніл так і завмер на останній сходинці.

	Ліворуч від входу розміщувалася каса. Дівчина, що стояла за нею, натягувала на головку ключки сітку. Помітивши відвідувачів, вона прощебетала вітання. Ендрю не дивлячись відмахнувся. Ніл подумав, що треба було б хоч кивнути з ввічливості, але вся його увага була зосереджена на ключках. Голос дівчини вирвав Ніла з заціпеніння, і він поволі рушив по залі.

	На першій стіні висіли воротарські ключки. Ендрю дивився вперед, але, проходячи повз, мимохіть проводив по них пальцями, хоча нізащо не зізнався б у своєму інтересі, якби Ніл звернув на це увагу. Всі питання, які Ніл збирався йому поставити, — про апатичний настрій і майбутнє закінчення терапії — зараз були б недоречні. Пробуджена цікавість частково допомогла струсити пелену блаженного захоплення, і Ніл уважніше придивився до пояснювальних написів. Ключки були ранжовані по черзі від найважчих до найлегших, і важкі йшли одразу за воротарськими.

	На вибір пропонувалося п'ятнадцять моделей. Більшість — прості, без вишуканостей, хоча поруч на табличках були вказані доступні кольори та варіанти дизайну. Відрізнялися вони виробником, вагою, довжиною та, зрештою, глибиною сітки. Кожну ключку можна було відрегулювати під зріст гравця. Ніл прилип до стіни з найкоротшими. Мініатюрним зростом він був зобов'язаний матері: велетнів серед Хетфордів ніколи не було. Ну, принаймні, він вищий за Аарона й Ендрю, і то добре.

	Обмеження за довжиною, однак, не сильно звузило вибір. В руках абсолютно всі ключки здавалися Нілу занадто незручними й важкими, а мізерний ігровий досвід поки не дозволяв розібратися в перевагах сіток різної глибини. Він знав, що нападники частіше вибирають сітку глибше, щоб пронести м'яч якнайдалі, тоді як півзахисники та захисники віддають перевагу неглибокій, адже їхнє завдання — відбирати й передавати м'яча; інші ж нюанси та тонкощі залишалися для нього темним лісом.

	Ніл перебрав усі короткі ключки, але так і не визначився. Залишалося чекати, що прийде Кевін та допоможе зробити правильний вибір.

	— Якось вони не так лежать у руці, — поскаржився він Ендрю.

	— Бідолашний. Тебе пожаліти? — без жодного співчуття озвався той.

	— І це у мене немає командного духу? — пробурчав Ніл.

	— Ніколи не стверджував, що командний дух є в мене. — Ендрю зі сміхом знизав плечима. — Це ж ти, дурило, пообіцяв Кевіну рити носом землю. Тепер пожинай плоди або випали нахрін поле — вирішувати тобі. Наступного разу будь розумнішим, зрозуміло?

	— Я такий не один. — Ніл повісив останню ключку назад на гачок і подивився в очі Ендрю. — Він пояснив мені, чому лишився. Розповів, яку дав тобі обіцянку. То чим ти від мене відрізняєшся, якщо теж уплутався у все це заради ексі?

	— Дивись, у чому тут штука, Ніле. — Ендрю нахилився до нього, немовби збираючись поділитися секретом. — Він тебе просить, і ти такий: так, так, так. Він просить мене, а я йому: ні, ні, ні. Просто чекаю, коли він здасться. Рано чи пізно він махне рукою.

	— Ти цього справді хочеш? Скільки людей уже віддалилися від тебе через твій стан. Кевін чекає не дочекається, коли скасують твої таблетки. Чи багато навколо тебе таких небайдужих, як він?

	— Він не про мене дбає, у нього свої цілі. Переслідує власний зиск. У всякому разі, він йому привиджується.

	— То що поганого, якщо він має рацію? Що трапиться, якщо ти прокинешся і зрозумієш, як чудово грати в ексі? Брехатимеш Кевіну аби тільки стояти на своєму, чи зрештою визнаєш його правоту?

	Ендрю засміявся.

	— Не думав, що ти в нас мрійник. Іноді ти такий дивний.

	— Я бачив, як ти грав проти «Воронів». На мить мені здалося, що тобі не все одно.

	— О, Ніле.

	— Це не відповідь.

	— А питання й не було. Було необґрунтоване звинувачення.

	— Тоді ось запитання: як за твоєї шаленої тяги до саморуйнування ти досі живий?

	Ендрю здивовано схилив голову набік. Чи то вдавав, бажаючи позлити Ніла, чи справді не розумів питання. У кожному разі, висновки напрошувалися сумні. Чому ніхто не помічає такої очевидної речі? Чи помічають, але всім начхати? Усвідомивши ситуацію, Ніл не міг просто відмахнутися від цієї думки. Щоразу, коли Лиси обговорювали майбутнє закінчення терапії Ендрю або коли його прізвище з’являлося в оглядах матчів, наголос робився на небезпеку, яку він представляє для оточуючих. Люди раділи, що рішення суду вберегло їх від Ендрю. Ніхто не думав про те, як уберегти Ендрю від себе.

	— Ти казав, що Кес ніколи не завдала б тобі шкоди й могла дати хорошу освіту, але ти сам перешкодив усиновленню. Хіґґінс прилетів з іншого кінця країни, щоб з'ясувати щось, пов'язане з твоїм минулим, але ти відмовляєшся йому допомогти. Ти вийшов із колонії та вбив матір Аарона заради його захисту, але замість того, щоб налагодити з братом стосунки, поводишся з ним як із чужим. Ти не хочеш, щоб Нікі страждав через батьків, але при цьому й у свою сім'ю не пускаєш. Кевін пообіцяв зробити з тебе гравця екстракласу, а тобі й пальцем поворухнути ліньки. Так у чому справа? Боїшся несподіваного щастя або справді отримуєш задоволення, відчуваючи себе бідолахою?

	— Подивись сюди, Ніле. — Ендрю вказав на своє обличчя. — Я схожий на бідолаху?

	Нілу хотілося зірвати з губ Ендрю цю усмішку, але повністю звинувачувати його у зухвалій відповіді було б неправильно. За Міньярда говорили таблетки. Цього не змінити, проте навіть розуміючи причини поведінки Ендрю, Ніл не міг з ним спілкуватися. Залишалося лише тримати себе в руках. Якщо Ендрю вдасться спровокувати його, розмові кінець. Саме цього Ендрю і домагався, а отже, дратуватися не слід.

	— Ти постійно вгашений, — сказав Ніл, — і якщо не під таблетками, то бухаєш і закидаєшся порошком. Кому ти робитимеш боляче після відміни ліків?

	Ендрю знову засміявся.

	— Згадав, чому ти мені не подобаєшся.

	— Дивно, що ти забув.

	— Я не забував. Просто відволікся. Я відразу сказав їй, що залишати тебе — помилка, але вона не повірила. Ну, і що ми маємо? Вряди-годи мені не хочеться навіть нагадувати, що я попереджав. Ти мені всі веселощі обламав.

	— Рене?

	— Бі.

	Ніл похолов.

	— Що ти їй про мене наговорив?

	Дивлячись на вираз його обличчя, Ендрю розплився в задоволеній усмішці.

	— Розмови лікаря та пацієнта — це конфіденційна інформація, Ніле. Та не лякайся так, я не розповідав їй твою сумну історію. Ми просто балакали про тебе. Чуєш принципову різницю? Я сказав, що від тебе більше проблем, ніж користі. Вона дуже хотіла з тобою зустрітися, але ділитися зі мною враженнями не хоче. У сенсі не може. Медична етика, всі справи. Але я знаю, що ти сподобався їй. У Бі слабкість до безнадійних випадків.

	— Я не безнадійний випадок.

	Марне заперечення вирвалося само собою. Прикривши долонею рота Нілу, Ендрю посміхнувся:

	— Брешеш. Але це робить тебе таким цікавим. І небезпечним, до речі. Мені варто пам'ятати про це. Можливо, я зовсім не такий розумник, яким я себе вважав. Навіть не знаю, радіти чи засмучуватися.

	На язику у Ніла крутилася відповідь, точна й уїдлива, і все ж таки він стримався — мало чого, раптом Ендрю ще не закінчив глумитися. Відповідь справді була на поверхні, Ніл її відчував, але усвідомити до кінця не міг. Можливо, Ендрю теж це вловив, бо навіть у каламутному хімічному дурмані вважав за краще не розвивати тему. Його глузлива усмішка дала зрозуміти, що обидва ледь не перейшли небезпечну грань. Він відсторонився, залишивши на губах Ніла лише спогад про тепло своєї долоні, і пішов геть.

	— Піду пошукаю Кевіна, де він там застряг.

	Ніл провів його поглядом, тяжко зітхнув і знову повернувся до ключок. Ендрю назад не прийшов, зате за хвилину з'явився Кевін. Ковзнувши очима по табличках, він зняв із гачків п'ять ключок.

	— Нагорі можна випробувати їх, — сказав він. — Ходімо.

	Дівчина за стійкою взяла відро з м'ячами, ключ і провела хлопців через двері за касою. Вузький прохід ділив четвертий поверх на два невеликі тренувальні майданчики. Дівчина відімкнула одну з них. Відклавши ключки убік, Ніл зняв зі стіни захисне екіпірування, що надавалось в «Ексітс». Обтяжений нагрудник, одягнений поверх футболки, нагадав Нілу кевларовий бронежилет, яким мати забезпечила його в Європі. Відігнавши цю думку, він натягнув шолом та краги. Кевін заніс усередину м'ячі та ключки й залишив його одного.

	Мало того, що ключки було незручно тримати, так ще й бити ними виявилося просто неможливо. Кожна важила вчетверо, якщо не вп'ятеро більше, ніж та, що видав Нілу Ваймак. В руку вони лягали інакше, а замах виходив повільним і незграбним. Попри це, від звуку, з яким м'ячі відскакували від стіни, по венах розтікалася якась темна енергія. Рикошети були схожі на маленькі вибухи. Можна було лише здогадуватися, як відгукнеться кидок, якщо вкласти в нього силу та швидкість. Такими ударами можна розбомбити ворота, і голкіпер при цьому тільки мовчки блиматиме очима.

	Ніл перепробував усі ключки по кілька разів, прислухаючись до відчуттів і намагаючись визначити найзручнішу. Незручними, як і раніше, здавалися всі, але з кожним замахом він все ясніше розумів, яка точно не підійде. Одна виявилася просто великою, йому до неї не звикнути, ще дві він відкинув після третього кола. Вибрати між двома останніми він не міг, тому відніс їх Кевіну. Той ретельно оглянув обидві ключки, покрутив так і сяк, вивчаючи вигини головок. Нарешті, він вручив одну касиру.

	— Ми беремо цю модель.

	Ніл повісив екіпірування на стіну, зібрав м'ячі та ключки й дочекався, поки дівчина закриє приміщення. Вони спустилися на третій поверх і повернули чотири ключки на місце. Касир простягла Нілу квитанцію з підтвердженням замовлення. «Ексітс» доставить його відразу після того, як ключку пофарбують у кольори Пальметто. Ніл зрадів, що на цьому все, проте з'ясувалося, що потрібно вибрати ще один із чотирьох запропонованих варіантів дизайну. Завагавшись, він зупинився на найпростішому і вписав у папірець адресу «Лисячої нори».

	— А в наявності такі є? — тим часом спитав Кевін. — Нам потрібна звичайна тренувальна ключка третього розміру.

	— Повинні бути, — кивнула дівчина. Ввела дані в комп'ютер, пробігла поглядом по екрану і пішла на склад.

	На той час, як вона повернулася, Ніл усе заповнив. Касирка просканувала ключку і ввела в систему цифри з квитанції Ніла. Побачивши нарешті вартість покупки, він мало не заглитнувся. За ці гроші можна було полетіти до Англії.

	— Там, мабуть, зайвий нуль, — сказав він французькою.

	— Хочеш мати краще — плати, — незворушно відповів Кевін.

	— Тоді не братимемо всі три. Скажи їй, що ми відмовляємося від тренувальної ключки.

	— На фарбування та доставлення піде тиждень, — заперечив Кевін. — Ми не можемо гаяти стільки часу. Якщо тренеру не сподобається ціна, нехай всі запитання ставить мені, хоча, гадаю, він уже зрозумів, що я коштую недешево. Увечері поїдемо на стадіон, трохи наб'єш руку перед завтрашнім тренуванням.

	Кевін вручив дівчині корпоративну карту і поставив акуратний підпис у чеку, потім прибрав те й інше в кишеню, щоб пізніше відзвітувати перед Ваймаком. Тренувальну ключку він простягнув Нілу. Тепер, коли Ніл знав її вартість, ключка в руках здалася йому в сотню разів важчою. Кивнувши у відповідь на бадьоре прощання касирки, Кевін повів Ніла до сходів.

	Аарона та Нікі вони знайшли на першому поверсі, Ендрю курив на вулиці. Ніл поклав ключку поруч із собою на заднє сидіння — не хотів запихати таку дорогу річ у багажник. Ендрю або забув про їх сварку в магазині, або завдяки таблеткам знову змінив настрій: пропустивши пальці крізь сітку нової ключки Ніла, він перевірив натяжку. Ендрю ні про що не питав, та в цьому не було потреби — по дорозі з магазину Нікі буквально засипав Кевіна питаннями про ключку. Спочатку Ніл вважав це щирим інтересом, але невдовзі через напружену інтонацію зрозумів, що Нікі страшенно нервує.

	Їхати до батьківського будинку було недалеко. Хемміки жили у двоповерховому котеджі у південному передмісті Колумбії. Поки Нікі паркувався на узбіччі, Ніл з-за плеча Ендрю глянув у вікно. Зовні все виглядало чудово. Газон, засіяний соковитою зеленою травою, акуратно підстрижений, автомобілі на паркуванні — новенькі та чисті, сам котедж пофарбований у блідо-блакитний колір, а віконниці — у темний відтінок. Звичайний будинок звичайної родини середнього класу. Саме тому реакція всіх трьох братів здалася Нілу надзвичайно дивною. Коли Нікі заглушив мотор, запанувала гробова тиша, мовчав навіть Ендрю.

	Нікі побарабанив пальцями по керму.

	— Мабуть, даремно ми приїхали.

	— Ну це ж треба, дійшло, — фиркнув Ендрю, вибираючись із машини. — Пізнувато давати драла.

	Ніл поклав ключку на сидіння і вийшов слідом, але, тільки-но він зістрибнув з підніжки, як Ендрю пірнув у салон і забрав його нове придбання. Покрутив у руках, примірявся із замахом, оцінюючи вагу, потім закинув на плече і рушив до автомобілів.

	Нікі вискочив з машини як ошпарений.

	— Ендрю, ти що задумав?

	— Для святоші у нього надто шикарне авто, — зауважив Ендрю. — Потрібно це виправити.

	Нікі наздогнав його і вихопив ключку. Ендрю міг би її й не віддавати, але, очевидно, жах на обличчі Нікі приніс йому куди більше задоволення. Задоволений ефектом, він розреготався і театральним жестом пропустив його вперед. Нікі повернув ключку Нілу.

	Ніл і Кевін перетнули двір і встали неподалік галявини. Аарон та Ендрю зупинилися на брукованій доріжці. Вперше за весь час, скільки Ніл їх знав, близнюки трималися пліч-о-пліч. Нікі майже хвилину зволікав на ґанку, перш ніж наважився подзвонити у двері, а зробивши це, відразу ступив назад. Ендрю через плече блиснув Нілу посмішкою, Ніл у відповідь лише хитнув головою.

	Двері відчинила Марія Хеммік. Вона виявилася вищою, ніж уявляв Ніл, але подібність між нею та сином одразу впадала у вічі. Коли Ніл при першій розмові відзначив сильну різницю у зовнішності близнюків і Нікі, той жартома звинуватив у цьому матір. Ендрю й Аарон були блідими й світловолосими, тоді як Ніколас успадкував смагляву шкіру матері-мексиканки, а ще її очі й вигин рота. Щоправда, сьогодні Нікі посміхався не так, як завжди: надто скупо та ввічливо, майже натягнуто.

	— Міг би й не дзвонити, — замість вітання мовила Марія.

	— Це більше не мій будинок, — нагадав Нікі.

	Марія підібгала губи, але сперечатися не стала. Відійшла убік, впускаючи гостей з холоду в теплий коридор. Коли всі увійшли, вона зачинила двері й обернулася до них обличчям. Тепер найближче до господині стояли Ніл і Кевін. Вона приязно кивнула їм, хоча упізнання в її погляді й не майнуло.

	— Ви, мабуть, Кевін і Ніл. А мене звуть Марія.

	Кевін розтягнув губи у професійній, призначеній для публіки посмішці й сказав:

	— Приємно познайомитися.

	Далі Марія подивилася на близнюків і, ні секунди не затримавши очей на Аароні, одразу ж усміхнулася Ендрю.

	— Аароне, давно не бачилися.

	— Аарон — це я, — сказав Аарон.

	Погляд Марії перемістився з усміхненого Ендрю на настороженого Аарона і назад.

	— Так, звичайно, — сказала вона, хоч прозвучало це невпевнено.

	— Мамо, Ендрю вже третій рік проходить лікування, — з легким відтінком роздратування нагадав Нікі.

	Ендрю негайно розставив усе по місцях, обдарувавши Марію найяскравішою і хижою усмішкою, на яку був здатний під дією таблеток.

	— Доброго дня, Маріє. Боже, яка чудова зустріч! До чого ж приємно, що ти знову впускаєш нас у дім. Я думав, ти випросиш у суді захисний припис. Так що трапилося, нерви здали?

	— Ендрю, — крізь зуби простогнав Нікі.

	Щоки Марії спалахнули.

	— Верхній одяг можете залишити тут. — За вузькими дверцятами праворуч від неї виявилася шафа з дюжиною вільних плічок.

	Коли гості роздяглися, Марія жестом запросила їх слідувати за нею.

	— Сюди, будь ласка.

	— Невже ти навіть не скажеш племінникам… — почав було Нікі, але питання завмерло у нього на губах, як тільки він увійшов на кухню і побачив батька.

	Лютер Хеммік був високим, худим як тріска чоловіком із суворим обличчям. Волосся у нього на голові залишилося небагато, проте він носив акуратно підстрижену, темну з сивиною борідку. Навіть на відстані Ніл роздивився, які напружені були плечі Лютера — возз'єднання з родичами явно тішило містера Хемміка не більше ніж Нікі. Нілу хотілося сподіватися, що хвилювання Лютера пов'язане з його наміром відкинути старі забобони.

	Марія відразу попрямувала до плити й зайнялася частуванням, швиденько позбавивши себе необхідності підтримувати бесіду. Навіть не подивившись у бік дружини, Лютер зосередив усю свою увагу на гостях. По Кевіну та Нілу він лише ковзнув байдужим поглядом.

	Ніл виразно помітив, що Ендрю Лютер розглядав довше, ніж рідного сина. Вважав він племінника лише побічно причетним до смерті сестри чи у глибині душі звинувачував цілком і повністю, Нілу залишалося лише припускати. Нікі згадував, що вихід Ендрю з колонії лише посилив депресію Тільди та її потяг до наркотиків. Можливо, Лютер шкодував, що взагалі дізнався про існування Ендрю.

	Ніл спробував відволіктися, роздивляючись обстановку. На стінах були розвішані мініатюрні розп'яття та біблійні цитати в рамочках, а кухня в цілому виглядала як ідеальна картинка з каталогу. Біля квадратного столу стояло всього два стільці, задні двері були відчинені. Дверний отвір захищала сітка, але крізь неї Ніл чудово бачив терасу. Там стояв стіл більший, вже накритий.

	— Нікі, — нарешті привітав Лютер. — Аарон, Ендрю.

	Нікі немов язик проковтнув, тоді як Аарон проявив ввічливість:

	— Привіт, дядьку Лютере.

	Лютер невиразно посміхнувся і знову поглянув на Ніла та Кевіна.

	— Я батько Нікі. Можете звати мене Лютером. Ласкаво просимо у мій дім.

	— Спасибі за запрошення, — озвався Кевін.

	— Це можна залишити тут, — сказав Лютер, дивлячись на ключку в руці Ніла. Дочекавшись, поки той притулить її до стіни, він жестом вказав на задні двері. — Проходьте, розташовуйтесь. Обід буде з хвилини на хвилину.

	Нікі вивів усіх на задній ґанок. Терасу оточували невисокі бортики та тонка сітка. По кутках було розставлено теплові лампи. Через сітку назовні йшла частина тепла, але водночас вона не пропускала всередину холодний листопадовий вітер, тому тут було навіть затишніше, ніж у будинку.

	Навколо столу стояло вісім стільців — по три з боків і по одному в торцях. Судячи з мереживних серветок на обох кінцях столу, господарі збиралися сісти один навпроти одного, а гостей посадити по обидва боки від себе. Нікі сів посередині, залишивши стільці ліворуч і праворуч вільними, Аарон зайняв місце між Нікі та Марією. Кевін і Ніл посадили Ендрю між собою, щоб за ним наглядати; Ніл сидів ближче до Лютера, Кевін — до Марії.

	За частуванням господарям довелося ходити на кухню тричі. Сівши за стіл, вони схилили голови. Ніл не зрозумів, що відбувається, поки Лютер не почав молитися. Ніл теж опустив голову, хоч і пізніше, і спідлоба зиркнув на Ендрю. Той навіть не вдавав, що молиться, тоді як Кевін з іншого боку від нього з ввічливості повторював слова молитви. Закинувши одну руку на спинку стільця, другою рукою Ендрю постукував зубцями вилки по столу, відверто перебиваючи Лютера.

	Звичайно, Лютера це дратувало, але, мабуть, він давно навчився не чекати на шанобливе ставлення з боку Ендрю. Завершивши молитву, Лютер випростався і почав накладати собі їжу з найближчої страви. Інші сприйняли це як знак на початок трапези, а Нілу довелося чекати, поки наповнять свої тарілки або Лютер, або Ендрю. Помітивши, що він сидить склавши руки, Лютер спитав:

	— Ти вірянин?

	— Ні, — сказав Ніл.

	Лютер помовчав, чекаючи на продовження, проте Ніл дивився на нього, не кажучи ні слова. Нарешті Лютер несхвально насупився:

	— Чому?

	— Я хотів би не порушувати цієї теми, — відповів Ніл. — Не хочу вплутуватися в конфлікт.

	— Та ти що! — посміхнувся Ендрю. — Ти ж у нас завжди такий категоричний.

	— Не розумію, як моє питання може викликати конфлікт, — сказав Лютер Нілу.

	— Тату, ти справді хочеш почати саме з цього? — втрутився Нікі. — Може, спитаєш, як у нас справи, як успіхи у навчанні чи як просувається сезон? Вчора у нас була виїзна гра у Флориді. До речі, ми перемогли.

	— Вітаю, — механічно промовив Лютер.

	— Ага, від щирого серця, — зауважив Нікі швидше з сумом, ніж з образою.

	Повисла ніякова тиша. Нікі перервав її, мляво поцікавившись:

	— Коли перефарбували кухню?

	— Два роки тому, — відповіла Марія. — Людина, яка робила ремонт, — парафіянин нашої церкви. Симпатично вийшло, так? — Коли Нікі схвально кивнув, вона перевела погляд на чоловіка, шукаючи підтримки, потім сказала: — То яка спеціалізація, Ніколас?

	Десь у глибині душі Ніл вважав, що Нікі перебільшує, розповідаючи про відчуження між ним та батьками, проте ось, будь ласка: він уже на другому курсі, а батько з матір'ю досі не знають, який напрямок він вибрав. Незрозуміло, чи запитала Марія, бо справді хотіла більше дізнатися про сина, чи просто підтримувала розмову. Ніл сподівався на перший варіант; другий виходив якимсь зовсім сумним. Нехай у його матері був жорсткий характер і важка рука, але вона любила Ніла, люто і віддано. Вони були двома половинками нещасного цілого, нерозлучними спільниками.

	— Маркетинг, — сказав Нікі. — Двоюрідна сестра Еріка працює у PR-компанії у Штутгарті. Вона сказала, що влаштує мене у свою фірму, якщо я закінчу універ із хорошими балами.

	— Ти збираєшся повернутися до Німеччини? — Марія кинула на чоловіка стривожений погляд.

	Підборіддя Нікі завмерло, і все-таки дивлячись у вічі матері, він сказав:

	— Так. Там в Еріка кар'єра. Я не маю права просити його все кинути заради мене, та й сам би цього не хотів. Мені подобається жити в Німеччині, це надзвичайна країна. Вам варто якось відвідати нас.

	— Нас, — луною відповіла Марія. — Значить, ви все ще… — Вона розгублено замовкла.

	— Так, ми все ще разом, — закінчив Нікі за неї. — Я повернувся, щоб подбати про Ендрю та Аарона, а не тому, що розійшовся з Еріком. Я його кохаю. Завжди кохав і кохатиму. Коли ви вже це зрозумієте?

	— Коли ти вже зрозумієш, що це погано? — подав голос Лютер. — Гомосексуалізм — це…

	— Лютере, — втрутився Ендрю. Він більше нічого не сказав, але Лютер глянув на нього з побоюванням.

	— Я його кохаю, — рішуче повторив Нікі. — Невже це для вас нічого не означає? Чому ви не можете порадіти за нас? Чому не даєте йому жодного шансу?

	— Ми не можемо потурати гріху, — сказала Марія.

	— Ви не зобов'язані любити гріх, але ж ви повинні прощати й любити грішників. Хіба не в цьому суть віри?

	— Суть віри в тому, щоб дотримуватися заповідей божих, — відрізав Лютер.

	— Але людина не буває однозначно поганою чи хорошою, — жалібно промовив Нікі. — Я теж не такий, і таким не буду. Навіщо ви нас покликали, якщо знову заводите стару пісню?

	Глибокий сум у голосі Нікі анітрохи не зачепив Лютера.

	— Нещодавно з'ясувалися деякі обставини, які змусили нас переглянути ситуацію, — сухо промовив він. — Ми вирішили відновити добрі стосунки між усіма членами нашої родини. — Він глянув на Марію, та радісно закивала. — Хоч і розуміємо, що цей шлях буде довгим і тяжким. І сьогодні ми запросили вас сюди, щоб разом обговорити перші кроки.

	— Просвіти нас. — Ендрю подався вперед, наче йому не терпілося почути відповідь. — Якщо перший крок не в тому, щоб проявити терпимість, яким же його бачить парочка ханж?

	Лютер спокійно витримав пильний погляд племінника.

	— Перший крок — виправлення помилок минулого. Ось чому ви тут.

	— Ну ні, — заперечив Ендрю. — Я тут тільки тому, що Ніл все чіплявся і чіплявся до мене, поки я не погодився поїхати. Тож мене можете викреслити.

	Лютер насупився. Марія на іншому кінці столу примирливо підняла руки й сказала:

	— Давайте поїмо. На порожній шлунок такі розмови йдуть тяжко. Пообідаємо і тоді поговоримо. А потім усім в нагороду десерт. Пиріг уже у духовці. Яблучний, Ніколас, твій улюблений.

	Після суворих слів Лютера ця пропозиція перемир'я була жалюгідною, проте Нікі був готовий відчайдушно чіплятися за будь-який проблиск надії. Він кивнув і уткнувся носом у тарілку. За столом якийсь час панувала тиша, яку зрештою порушив Аарон. Він почав розпитувати родичів про невідомі Нілу місця і людей — очевидно, тих, з ким познайомився вісім років тому, коли Тільда перевезла його до Колумбії. Тема була нейтральна, тому Лютер та Марія з легкістю її підтримали, а у Нікі з'явився час заспокоїтись.

	Ближче до кінця обіду Ендрю встав і пішов до будинку. Лютер відсунув стілець і пішов за ним, щоб поговорити наодинці. Ніл чув їхні голоси через сітчасту ширму, але слів не міг розібрати. Він напружено прислухався, побоюючись сутички, і поривався навіть піти до них, але розумів, що його поява покладе край розмові. Лютер сказав, що хоче виправити помилки минулого, і якщо він мав намір вибачитися, то Ендрю слід його вислухати, хотів він того чи ні.

	Мабуть, таки не хотів, здогадався Ніл, тому що Ендрю поступово підвищував голос. До Ніла долітали уривки слів, проте Марія теж почала говорити голосніше, щоб заглушити їхню сварку. Ніл мало не шикнув на неї, але в цей момент зрозумів, що вона цікавиться у Нікі, як минає ігровий сезон. Як би він не прагнув дізнатися, про що говорить Ендрю, ще сильніше йому хотілося, щоб Нікі помирився з матір'ю, тому він не втручався і мовчки свердлив очима задні двері. Якщо Лютер закричить від болю, вони почують.

	Лютер повернувся на терасу один, похмурий і пригнічений, але в іншому неушкоджений. Ендрю не прийшов. Лютер знову сів за стіл і зосередив увагу на Аароні. Ніл чекав на повернення Ендрю, подумки відраховуючи секунди, а потім і хвилини. Незабаром подіє чергова таблетка, і гнів Ендрю зміниться апатією. Ніл дочекається цього, а тим часом подумає, на які питання Ендрю захоче отримати відповіді в обмін на подробиці розмови з Лютером.

	Марія пішла на кухню перевірити пиріг і повернулася із задоволеним обличчям.

	— Ще п'ять хвилин і буде готовий, — повідомила вона.

	Ендрю не було. Ніл на мить припустив, що Міньярд міг сісти в машину і поїхати, але зрозумів, що той ніколи не сідає за кермо під таблетками. Він просто не міг: збудлива дія ліків робила його надто нервовим, заважала фокусуватися на дорозі. Наступної миті Ніл згадав про свою ключку на кухні та дорогу машину Лютера, припарковану біля будинку.

	Він підвівся, і всі погляди відразу звернулися на нього, тому довелося сказати:

	— Приберу зі столу.

	— Ми з Кевіном допоможемо. — Аарон багатозначно глянув на Нікі. — А ви поки що побалакайте без нас.

	Ніл зібрав тарілки — швидко, але без зайвої метушні, щоби нічого не розбити. У Кевіна одна рука залишалася вільною, тому він відчинив двері й вийшов першим. Ніл поспішив за ним, ледь не наступаючи на п'яти. У кухні він відразу ж пошукав поглядом ключку і, на превелику радість, виявив її на місці. На зміну полегшенню прийшли розгубленість і тривога: Ендрю тут не було.

	— Ніле, — гукнув його Нікі, коли двері за Аароном уже майже зачинилися. Ніл залишив тарілки на столику та визирнув на терасу. — Ендрю там випадково не… — Нікі запнувся і перейшов на німецьку: — Прослідкуй, щоб він не розбив нічого цінного, гаразд?

	— Як грубо, Ніколас, — дорікнула Марія. — Будь ласка, говори мовою, яку розуміють усі.

	— Я знайду Ендрю, — пообіцяв Ніл англійською.

	— Немає потреби хвилюватися, — у спину сказала Марія. — Навпаки, те, що він затримується, — добрий знак. Ендрю повернеться, як тільки поговорить із Дрейком.

	У Ніла тьохнуло серце.

	— Що?

	— Сьогоднішній обід — це не зовсім наша ідея, — пояснив Лютер. — До нас звернувся по допомогу один зі зведених братів Ендрю. Декілька років тому вони розійшлися не на добрій ноті. Води з того часу збігло багато, і ця людина побоюється, що їхні стосунки з Ендрю безнадійно зіпсовані. Його розповідь змусила нас замислитись над власними сімейними проблемами, і ми вирішили один одному допомогти.

	Слова Лютера звучали в голові Ніла невиразним гулом, поверх якого накладався голос Хіґґінса, який наполегливо просив Ендрю про допомогу. Розслідування щодо Річарда Спіра нічого не дало, сказав тоді коп. Річард — не той, кого Хіґґінс хотів посадити за ґрати; не той, кого боялися назвати прийомні діти Спірів. Хіґґінс знайшов нового підозрюваного, але Ендрю викинув поліцейського з Південної Кароліни, щойно почув ім'я Дрейка.

	— Дрейк, — сказав Ніл. — Його прізвище — Спір? Син Річарда та Кес?

	Лютер глянув на нього із сумнівом.

	— Ендрю тобі розповідав про нього?

	Стукнувши дверима, Ніл метнувся через всю кухню. Ендрю вже немає досить довго. Або Дрейк мертвий, або Ендрю в біді. Ніл не знав, що на нього чекає, але втручатися у конфлікт беззбройним не збирався. Вплутуватися у бійки в нього виходило добре, а ось перемагати в них не дуже. Проте це зовсім не означало, що він неодмінно зазнає поразки. Потягнувши за собою Аарона — той стояв ближче, ніж Кевін, — і схопивши ключку, Ніл вилетів у коридор.

	— Гей, що за хрінь? — обурився Аарон, проте Ніл люто на нього зашипів.

	На сходах він відпустив Аарона, тому що не міг волочити його за собою і розраховувати, що той не волатиме. Ніл навіть думав, що Аарон розвернеться і піде, але незрозумілий поспіх підбурював його цікавість. Ніл намагався крокувати оббитими килимовим покриттямсходами якомога тихіше, Аарон рухався за ним практично безшумно. Очевидно, він провів у цьому будинку достатньо часу і пам'ятав усі скрипучі сходинки.

	На другому поверсі були відчинені всі двері, крім однієї. Десь на відстані чулися глухі удари об стіну. Ніл смикав ручку зачинених дверей, виявивши, що ті замкнені, рвонувся до наступної — подивитися, з якого матеріалу вона зроблена. З'ясував: звичайна фанера, облицьована ДВП, — пробити нескладно.

	Аарон уже збирався постукати в неї кулаком, але Ніл перекинув йому ключку. Аарон інстинктивно її впіймав. Витративши пів секунди на підготовку, Ніл ударив ногою у двері біля замку. Тріски розлетілися на всі боки; він ривком висмикнув п'яту, що застрягла в гострих уламках.

	— Єбаний в рот… — вирвалося в приголомшеного Аарона, проте Ніл з усієї сили вдарив знову.

	Цього разу двері відчинилися, і він упав усередину. Спіткнувшись, зробив два кроки, відновив рівновагу, а коли підняв голову, його очам відкрилося побоїще.

	Дрейк щось сказав — Ніл не зрозумів що. Пізніше він згадає: Дрейк грубо запитав, якого хріна вони вдерлися в кімнату. У той момент, проте, голос Дрейка здавався йому безглуздим ревом, або, може, цей звук був гуркотом, з яким довкола Ніла розвалювався його світ.

	На те, щоб усвідомити те, що відбувається, у нього пішла всього секунда, але за цю секунду подробиці страшної картини намертво, назавжди закарбувалися в його пам'яті. По обличчю Дрейка тяглися криваві смуги — сліди нігтів жертви, що відчайдушно захищалася. Всім своїм масивним тілом, мускулистим і покритим татуюванням, Дрейк навалився на Ендрю, втискаючи його в матрац; однією рукою він тиснув йому в потилицю, уткнувши обличчям у залиту кров'ю подушку, іншою міцно тримав за зап'ястя, притиснувши до ліжка, так, що знекровлені пальці страшенно побіліли. Занадто багато крові, надто багато оголеного тіла. Розуміючи, що — що — означає це видовище, Ніл все ще не вірив своїм очам. Але це не завадило йому кинутись на Дрейка.

	Аарон виявився швидшим.

	Він пронісся повз Ніла так стрімко, що мало не збив його з ніг. Здоровило Дрейк міг би убити обох навіть зі спущеними штанами, але, заплутавшись у простирадлах, не встиг вчасно схопитися. Чекати на нього Аарон не збирався; він заніс ключку над головою і так сильно розмахнувся, що крізь натягнуту сітку просвистіло повітря. Головка влетіла Дрейку в скроню, вдавивши око, і з вологим хрускотом встромилася в череп.

	Кров Дрейка забризкала не тільки Аарона та стіну, а й щільно задерті штори на сусідньому вікні. Тіло разом зі зім'ятими простирадлами скотилося з іншого боку ліжка і глухо шльопнулося на підлогу. Після цього пролунав металевий стукіт ключки, що вислизнула з безвольних пальців Аарона. Ніл не дивився на нього, не дивився на Дрейка — взагалі не бачив нічого й нікого, крім Ендрю.

	Ендрю лежав на матраці обличчям униз, в одній футболці, весь у крові й суцільно в темних плямах, які загрожували перетворитися на страшні синці. Він, як і раніше, чіплявся за узголів'я, наче приклеєний, і при цьому сміявся. Подушка заглушала сміх, проте Ніл все одно його чув, і від цього звуку у Нілу підкошувалися коліна. Він хотів заткнути вуха, щоб позбутися тортур, але було пізно: гуркіт кроків на сходах вказував, що на шум біжить Кевін.

	Ніл кинувся до ліжка, заліз на нього з боку Ендрю, вхопився за край простирадла і рвонув на себе, висмикуючи з-під трупа Дрейка. Щойно він встиг сяк-так прикрити Ендрю закривавленою тканиною, як у кімнату увірвався Кевін. Чи багато встиг побачити Дей, він не знав — просто не знаходив у собі сміливості озирнутися, але, судячи з різкого стуку, Кевін з жахом відсахнувся і вдарився об одвірок, а за мить зник.

	Кевін кулею пронісся вниз сходами, лише дивом примудрившись нічого собі не переламати. Само собою, він поспішав за Нікі та Лютером. Ніл знав, що Кевін викличе поліцію, і думка про те, що разом із поліцією приїдуть медики, трохи послабила тугу грудку у горлі, хоча зсередини його, як і раніше, било.

	— Ендрю, — покликав він, — принаймні так йому почулося. Власний голос здавався чужим. — Ендрю. Ендрю, ти…

	Запитати про самопочуття не повертався язик — Ніл не був настільки жорстоким. Він лише хотів попросити Ендрю припинити сміятися, але при кожній спробі вимовити хоч слово до горла підкочувала нудота. Ніл тримався з останніх сил, стискаючи простирадло, яким накрив Ендрю до самих плечей.

	— Щось раптом стало тихо, — здивовано зауважив Ендрю. Він нарешті відпустив узголів'я ліжка і почав стискати й розтискати пальці, ніби в нього затекли кисті. Потім уперся кулаками в матрац і спробував сісти, але завмер на півдорозі: його знову пробивало на регіт. — Ой-ой-ой, яка неприємність. Все це мені зовсім, зовсім не подобається.

	Ніл відчував, як під простирадлом Ендрю б'є тремтіння, проте його тіло і розум ніби працювали на різних частотах. Ендрю знущався з власного болю, посміхаючись широко і хижо. Ніл хотів сказати, щоб він не рухався, але Ендрю таки сів. Простирадло загрожувало зіслизнути з плечей, тому Ніл запнув її щільніше. Збентежено дивлячись на Ніла, Ендрю навіть не чинив опір. Його обличчя було перемащене кров'ю; бурий синець з напівзгуслої крові спускався з розсіченої скроні через всю щоку до самого підборіддя.

	Зловивши погляд Ніла, Ендрю повідомив:

	— Здається, у мене струс. Ну, або новий симптомчиквід таблеток, про яку мене забули попередити. Коротше, якщо я на тебе блювану, це не те щоб навмисне.

	Ніл подумав, що програє першим у війні із власним шлунком.

	Усі старання Аарона вимовити ім'я брата увінчалися лише здавленим, невиразним набором звуків, але Ендрю вистачило й цього. Ендрю, який увесь час, що Ніл його знав, практично ігнорував існування близнюка, моментально глянув на Аарона, висунув руку з-під простирадла і жестом підкликав того до себе. Аарон заліз на ліжко і простяг руку до брата. Ендрю спробував відсунутись, але шлунок зрештою не витримав. Він нахилився вперед. Ніл йому в цьому допоміг, і його вирвало.

	— Ендрю… — покликав переляканий Аарон. Він з відчаєм чіплявся за брата, наче боявся, що той зникне, якщо його відпустити. — Ендрю, я не… Він…

	Кілька разів сплюнувши, Ендрю спробував перепочити.

	— Тихше, тихше. Дивись на мене, — сказав він, хоча знову прийняти вертикальний стан і подивитися на Аарона йому вдалося не одразу. Він торкнувся закривавленої футболки брата. — Тут усе залито. Що він із тобою зробив?

	— Це не моя кров, — пояснив Аарон. — Не моя. Ендрю, він…

	Ендрю торкнувся скроні Аарона, ніби розраховував знайти там таку саму рану, як у себе.

	— Він тебе торкнувся?

	— Він ...

	Ендрю боляче смикнув його за волосся.

	— Відповідай. Він тебе торкнувся?

	— Ні, — відповів Аарон.

	— Я його вб'ю, — пообіцяв Ендрю.

	— Він уже мертвий, — втрутився Ніл.

	— Тепер зрозуміло, чому стало тихо, — зауважив Ендрю, — але я не це мав на увазі. О, нам навіть не треба нікуди йти. Він уже сам іде сюди.

	До Ніла дійшло, що Ендрю говорить про Лютера. На сходах знову почувся тупіт — Кевін підіймався явно не один. Здавалося, він веде за собою цілу армію, хоча, можливо, у вухах у Ніла просто стукотіло серце. Він обернувся: у дверях з'явилися Кевін і Нікі.

	Окинувши поглядом залиту кров'ю кімнату, Нікі метнувся до ліжка, з жахом вигукнув:

	— Господи боже!

	— Не треба. — Ніл застережливо виставив долоні.

	Почувши його або просто зрозумівши, що на ліжку місця вже немає, Нікі підійшов ближче і простягнув до Ендрю руки. Ендрю хотів відсмикнути голову, але через нудоту і слабкість не встиг, і Нікі обхопив його обличчя долонями.

	— Ендрю, що сталося? — схвильовано спитав він. — Як ти? Господи, скільки крові! Ти…

	— Нікі, — сказав Ендрю, — мені треба поговорити з твоїм батьком. Ти маєш дві секунди, щоб забратися з дороги.

	Ніл не зрозумів, яким чином Ендрю роздивився Лютера за спиною у Нікі, але чоловік стояв на порозі кімнати. Нікі перевів погляд з обличчя Ендрю на забруднені простирадла, потім — на закривавлене тіло на підлозі. Побачивши, що сталося з Дрейком, Нікі болісно скривився і видав якийсь нелюдський звук. По венах Ніла ніби розтеклася отрута, а Ендрю лише засміявся.

	— Раз, — почав він відлік.

	— Нікі, відійди, — порадив Ніл.

	Нікі прибрав руки й тяжко присів навколішки перед ліжком. Тепер Ендрю безперешкодно бачив Лютера і, хоч знав, що той уже тут, прикинувся здивованим. Наступної миті на його обличчі розквітло майже захоплення. Ніл йому повірив би, якби Ендрю так само міцно не тримав брата за волосся.

	— А, Лютер, — бадьоро промовив він, — добре, що сам прийшов. Позбавив мене необхідності спускатися. Слухай, може, з такої нагоди розкажеш, як тут виявився Дрейк? Прямо не терпиться почути пояснення. Сподіваюся, причина вагома.

	— В ім'я Господа, що тут… — хрипко почав Лютер.

	— Ні, ні, — перебив Ендрю, — навіть не питай. Тобі краще знати. Тобі краще знати, — злісно повторив він і хотів податися вперед, але захитався і не впав лише завдяки Нілу, який утримав його за плече. — З усього виходить, я мав рацію щодо нього. Чи ти досі вважаєш це жахливим непорозумінням? Давай, повтори ще разок, що через розхитану психіку я просто не розумію, що таке справжня братня любов. Переконай мене, що такі стосунки є нормальними.

	Нікі виглядав так, ніби його вдарили під дих. Аарон здригнувся всім тілом. Кевін з другого кінця кімнати дивився на Ендрю, як на привида. Сам же Ендрю ніби не помічав, який ефект справили його слова, і, дивлячись на Лютера, зло посміхався.

	— До речі, про непорозуміння, — вів далі він. — Скажи, я щось плутаю чи ти обіцяв мені поговорити з Кес? Запевняв, що я буду останнім із прийомних дітей, але якщо не помиляюся, після мого визволення з колонії вона взяла ще шістьох. Шістьох, Лютере! У математиці я не сильний, але навіть мені здається, що шість — це більше, ніж нуль. Як на твою думку, скільки з них було вдома, коли Дрейк приїжджав на відпустку? А тепер ти впустив його до свого дому, пустив під один дах із рідним сином та з моїм братом. І це після всіх моїх старань убезпечити їх від нього? — Ендрю знову сильно смикнув Аарона за волосся, мимоволі притягнувши ближче до себе, потім розтиснув пальці. — Як тільки я прийду до тями, Лютере, я порву тебе на шматки. Вважай це єдиним попередженням.

	Аарон побілів від жаху.

	— Значить, це траплялося й раніше… — Він вимовив це тихо, наче боявся, що слова обернуться правдою, і втупився в брата так, ніби бачив уперше в житті. Ендрю не вшанував його поглядом у відповідь, і врешті-решт Аарон знову перевів очі на Лютера. — Це вже траплялося, і ти про це знав. Ти знав, що він творить, і все одно привів його.

	— Це правда? — прошепотів Нікі, не маючи змоги відвести погляд від Ендрю і подивитися на батька.

	Лютер відкрив рота, потім знову закрив. Його обличчя нічого не виражало. Почекавши ще кілька секунд, Аарон процідив:

	— Пішов геть звідси. — І, бачачи, що Лютер зволікає, гаркнув: — Геть, я сказав!

	Під сміх Ендрю Лютер позадкував до виходу. Розбиті двері не зачинялися повністю, і все ж таки він як міг спробував прилаштувати її на місце. Ніл почув віддалене виття сирен. Секундою пізніше Ендрю теж обернувся на звук. На мить замислився, потім добре потягся і відпустив Аарона. Одну за одною розмотав чорні пов'язки на руках і перекинув їх Нілу.

	Він щось сказав, проте Ніл його не чув, дивно витріщаючись на бліді передпліччя, пошматовані шрамами. Картина була така знайома і лякаюча, що Ніл узяв Ендрю за зап'ястя і почав придивлятися, впевнений, що йому здалося, але Ендрю вільною рукою перехопив його руку.

	— Ендрю…

	— Просто щоб ти знав: уб'ю.

	Його залізна хватка дивно не в'язалася з усмішкою людини, одурманеної таблетками. Але Ендрю не блефував. Ніл знав, що, якщо зараз не випустить його зап'ястя, той зламає йому руку. Ледве розтиснувши пальці, Ніл торкнувся шкіри Ендрю. Намацав заглиблення та горбки пошкодженої тканини, і серце в нього впало. Ендрю висмикнув руку, завбачливо повернувши її внутрішньою стороною до себе.

	— Позбався їх, — кинув він. — Копи не люблять, коли хлопці на зразок мене носять зброю.

	У кишені Ніла пов'язки не поміщалися, тому він перехилився через матрац і запхав їх між пружинним блоком та дерев'яним каркасом. Ковзнув поглядом по обличчях Нікі та Аарона: ні один, ні другий нічого не помітили. Аарон невідривно дивився на двері, ніби чекав повернення Лютера, а Нікі хоч і сидів, втупивши очі в Ендрю, проте, судячи з приголомшеного виразу, був за тисячу кілометрів звідси. Обидва вони були Ендрю рідними, але, як виявилося, знали про нього не більше за інших.

	— Ендрю, — знову покликав Ніл.

	— Зроби ласку, — попросив той, — помовчи трохи. Усі помовчіть.

	Нілу не залишалося нічого іншого, крім як чекати прибуття швидкої та поліції.





Розділ дванадцятий


	Переповнене приймальне відділення лікарні Річмонда являло собою живу масу обурення та болю. Працівники реєстратури мужньо намагалися стримувати хаос, але людей було надто багато, а лікарів значно менше. Ніл, який сидів вдалині, не розбирав, що саме говорили реєстратори, але з інтонації чув: терпець у них вривається. Обурені зойки та наполегливі вимоги пацієнтів переносити було легше. Ніл продовжував слухати, намагаючись відвернути себе від напливу думок.

	Коли до будинку Хемміків приїхала поліція, все стало ще гірше. Перший наряд з'явився практично одночасно з бригадою швидкої, але потім налетіли ще дві групи — чи то просто нудьгували недільного вечора, чи то злетілися, почувши по рації ім'я Кевіна Дея. Ніл дуже сумнівався, що для оформлення смерті Дрейка в результаті необхідної самооборони Аарона необхідно було аж шість копів. Він сподівався, що поліцейські візьмуть свідчення у свідків, зафіксують жахливий вигляд місця злочину і, йдучи, потиснуть руку Аарону, але вийшло так, що востаннє Аарона він бачив, коли того вели вниз сходами в кайданках. Незабаром після цього копи завантажили вдоволеного Ендрю в карету швидкої допомоги та доставили сюди.

	Ніл не знав, чи була вся справа у вічному невезінні Лисів, чи накликав лихо на команду особисто він, чи зґвалтування та вбивство — це завжди так нестерпно тяжко. Він не знав і думати про це майже не міг. Єдине, що він інтуїтивно зробив, — це розділив тих, що залишилися. Кевін рвався за Ендрю, та його фізіономія була надто впізнаваною. Найменше Лисам сьогодні хотілося привертати до себе ще більше уваги. Ніл відправив Кевіна і Нікі в поліцейську дільницю — чекати, коли випустять Аарона, а сам приїхав до лікарні, як тільки копи перестали мучити його питаннями. У приймальному відділенні він провів майже сорок хвилин, і, хоча намагався не дивитись на годинник, виходило погано. Повільний рух натовпу не міг відволікти його по-справжньому.

	Людині, що увійшла через скляні двері через дві хвилини, це вдалося. Ніл, сам того не усвідомлюючи, миттю скочив на ноги. Ваймак засік різкий рух і тицьнув пальцем униз поруч із собою. Ніл квапливо рушив до нього через штовханину. Не встиг він підійти, як тренер жестом покликав його надвір. Повністю запнувши куртку, Ніл пішов слідом.

	Ваймак зупинився метрів за шість від входу, на п'ятачку, відведеному для куріння. Ніл хотів запитати про пакет, що висів на лікті у тренера, але забув про це, коли Ваймак витяг з кишені пачку цигарок. У відповідь на мовчазно простягнуту руку тренер лише вигнув брову:

	— Ти ж не куриш?

	— Не курю, — кивнув Ніл.

	Ваймак передав йому сигарету і витяг ще одну для себе. Через поривчастий вітер прикурити виявилося не так просто. Ніл зробив довгу затяжку, переконуючись, що цигарка запалилася, потім прикрив мерехтливий вогник долонею. Їдкий сигаретний дим, нехай і слабкий цього вітряного вечора, повинен був заспокоювати. Не заспокоював.

	— Що ви тут робите? — спитав Ніл.

	— Кевін зателефонував, — сказав Ваймак. — Я привіз Ендрю чистий одяг.

	Ніл подумки прикинув час: щось не сходилося. Зі спальні Кевін не дзвонив, і розійшлися вони зовсім недавно, а Ваймак вже примчав з Пальметто. Єдине пояснення — Кевін зробив дзвінок, коли пішов униз за Нікі. Знаючи Дея, Ніл міг посперечатися, що той спочатку набрав тренера і лише потім — службу порятунку.

	— Аарона заарештували, — сказав він.

	— Я знаю, — відповів Ваймак.

	— Не розумію, за що?

	— Від удару його ключкою загинула людина.

	— Ключка не його, — поправив Ніл, — а моя. Поліція забрала її як доказ. Мені її повернуть чи треба купувати нову?

	Ваймак випустив хмарку диму, і вітер одразу ж його розніс. Ніл упіймав на собі погляд тренера, потім опустив очі на цигарку, яку все крутив і крутив у пальцях. Під нігтями темніла кров, що запеклася. На мить йому здалося, що це кров матері: стільки років минуло, а плями ніяк не відмиваються. Він різко струсив цигарку, позбавляючись цих думок разом з першою грудочкою попелу.

	— Ніле.

	Він дуже добре знав цей тон.

	— Я в порядку.

	— Ще раз почую цю дебільну відповідь, і ти в мене отримаєш, — пригрозив Ваймак. — Дорогою сюди я заїхав у дільницю і почув урізану версію подій. Тебе поліцейські записали як упередженого свідка. Нібито ти відмовився з ними розмовляти, навіть прізвище своє не назвав, довелося питати у Кевіна.

	— Я в порядку, — повторив Ніл. — Просто не люблю спілкуватися з копами.

	— Тож не спілкуйся з ними. Поговори зі мною.

	— Що ви хочете від мене почути?

	— Правду.

	— Ні.

	— Чому?

	Ніл заперечливо похитав головою. Він не знав, як пояснити цю порожнечу в грудях — дірку, виїдену страхом. Те, що трапилося, вимагало чесної й відвертої розповіді, а він мало не з пелюшок звик брехати. Як тепер розповісти правду? І якщо він спробує це зробити, чи залишиться правда правдою або буде отруєна отрутою брехні, як тільки він вимовить слова вголос? Чи не спотворить він істину рефлекторно, за звичкою? Ні, Ніл не ризикуватиме. Ендрю на таке не заслуговує.

	— Тренере, зателефонуйте до Окленду, — сказав Ніл, намагаючись перевести розмову в безпечніше русло. — Потрібно повідомити про ситуацію Хіґґінса. Пам'ятаєте? — уточнив він, коли Ваймак нахмурився. — Він дзвонив на початку навчального року, коли вів справу щодо отця Дрейка. Місяць тому він перемкнувся на самого Дрейка, але чи записав його офіційно як підозрюваного — це питання. Якщо ні, то місцеві копи не знають, що його потрібно повідомити.

	Ваймак з хвилину вивчав Ніла поглядом, потім дістав із гаманця візитну картку. Побачивши на лицьовій стороні блискучий синій щит, Ніл здогадався, що візитівка належить одному з поліцейських, зайнятих розслідуванням. Бути присутнім при розмові в нього бажання не було, тому він загасив недопалок носком і сказав:

	— Піду всередину.

	Ваймак не утримував його.

	Ніл повернувся до приймального відділення та виявив, що його крісло зайняте. Помітивши вільне місце в кутку, він став біля стіни, притулився до неї спиною і знову звернув увагу на реєстратуру. За кілька хвилин повернувся і Ваймак. Коротко переговоривши із втомленими жінками за стійкою, він передав їм речі. Одна з них відразу ж забрала пакет, а Ваймак підійшов до Ніла. Обидва мовчки чекали, коли відпустять Ендрю.

	Коли той нарешті вийшов із дальніх дверей, Ніл майже пошкодував, що його не залишили у лікарні. Міньярд переодягся в чисте, проте навіть капюшон толстовки не міг приховати те місиво, на яке перетворив його обличчя Дрейк. Але гірше за всі синці й подряпини була сяюча усмішка, яка, як і раніше, не сходила з губ Ендрю. Варто було Нілу побачити її, і до горла підкотилася нудота.

	Ваймак рушив назустріч Ендрю, Ніл пішов слідом. Помітивши їх, Ендрю обвів обох очима.

	— Вітаю, тренере! — засміявся він. — Не пам'ятаю, щоб я запрошував вас на цю виставу.

	— Ти не запрошував, — підтвердив Ваймак.

	— Кевін, — здогадався Ендрю. — От зрадник.

	Він вимовив це без агресії, радше з подивом, і жестом пропустив Ваймака вперед, вшанувавши Ніла лише коротким поглядом перед виходом на темну вулицю. Попри натовпи народу у приймальному відділенні, Ваймак досить вдало припаркував автомобіль одразу за рогом лікарні. Ніл трохи сповільнив крок, даючи Ендрю можливість вибрати місце. Той відчинив передні пасажирські двері, але в машину не сів, а побарабанив пальцями по дверцятах і почав роздивлятися сидіння, наче найбільшу загадку.

	Ніл не зрозумів причину його спантеличення, а ось Ваймак — так.

	— Ззаду просторіше. Можна лягти, — зауважив він.

	— Ви маєте рацію, — погодився Ендрю і все одно поліз уперед.

	Ніл бачив, як побіліли його кісточки, поки він опускався на сидіння, але, тільки коли Ендрю зі сміхом зойкнув, зрозумів, як сильно йому зараз боляче.

	Ніл влаштувався ззаду й онімілими пальцями пристебнув ремінь безпеки. Стукнувши дверцятами так, що авто здригнулося, Ваймак завів двигун. Поки що вони нікуди не їхали, і Ніл навіть вирішив, що Ваймак влаштує Ендрю допит прямо тут, на паркуванні.

	Натомість тренер кинув на нього нетерплячий погляд і нагадав:

	— Я чекаю.

	— Гаразд, гаразд, — зітхнув Ендрю. — Безпека понад усе.

	Він клацнув пряжкою ременя, і Ваймак рушив з місця. Ніл очікував, що вони поїдуть назад до поліцейської дільниці, але незабаром почав впізнавати околиці. Тренер віз їх до будинку кузенів. Перспектива провести цю ніч у Колумбії викликала огиду, але висловити невдоволення Ніл не встиг. На під'їзній доріжці вже стояв автомобіль, який Ендрю, на відміну від Ніла, впізнав одразу.

	— Мабуть, у неї знайшлася дуже вагома причина, — фиркнув він. — Прямо не терпиться почути яка.

	— Ти знаєш, чого вона тут, — сказав Ваймак.

	— Ні, тренере, не знаю. Це її не стосується.

	— Навіть не починай, — відрізав Ваймак, паркуючись за незнайомим авто. — Ти ж не розраховував, що зможеш довго це приховувати. Сьогодні, щоправда, покликав її не я, тож не дивись на мене так. Еббі її запросила, тільки сказала мені про це, коли ми вже виїхали.

	— Усіх вас ненавиджу, — надто бадьоро повідомив Ендрю і вийшов із машини.

	Їхнє прибуття не залишилося непоміченим; вони були ще на півдорозі до крильця, а вхідні двері вже відчинилися. Миттєво впізнавши у жінці Бетсі Добсон, що вийшла на поріг, Ніл встав як укопаний. Ендрю теж зупинився і розкрив руки у привітальному жесті.

	— О-о, Бі, який вдалий збіг! Ми щойно про вас згадували. Я зараз трохи зайнятий, а ось Ніл охоче поспілкується з вами. Ви ж не проти, так? Я так і думав.

	— Я проти, — заявив Ніл. — Мені нема чого їй сказати.

	— Упевнений, ти викрутишся, — через плече блиснув усмішкою Ендрю. — Тобі ж не звикати, га? До речі, правду розповідати необов'язково, Бі не чекає від тебе відвертості. Я попередив, щоб вона не вірила жодному твоєму слову. Чи ви з нею теж почали грати у секретики?

	— Я сказав — ні.

	Ендрю розвернувся до нього обличчям і сховав руки у розтягнуту передню кишеню толстовки.

	— А, ти ще не вдуплив, — кивнув він. — Це не прохання, Ніле. Все це лайно трапилося не без твоєї допомоги. Найменше, що ти можеш зробити, — допомогти розгребти його. Де твоє почуття відповідальності?

	Навіть удар ножем не завдав би такого гострого болю. Від слів Ендрю у Ніла ніби скінчилося повітря в легенях. Він похитнувся, намагаючись утримати рівновагу. Він хотів сказати, що не винен, але вони знали, що це не так. Ендрю не розповідав йому про Дрейка, але казав, що Лютер зрадив його довіру. Замість прислухатися, Ніл вирішив допомогти горю Нікі. Він не запрошував Дрейка до Південної Кароліни, але власноруч привів Ендрю в його розпростерті обійми.

	Вина була для Ніла відносно новим почуттям — що довше він був у оточенні Лисів, то частіше її відчував. До цього моменту вона накочувала лише короткими неприємними нападами, тепер накрила його величезною, всепоглинаючою хвилею жару, від якого хотілося самому собі випустити кишки. Він подумав, що зараз не витримає й або закричить, або кинеться блювати, але ні того, ні іншого дозволити собі не міг, тому щосили стиснув зуби. Подивитися Ендрю в очі — практично неможливо, відвести погляд — непростимо. Крізь болісне печіння в грудях Ніл видавив:

	— А твоє де?

	Ендрю здивовано схилив голову набік. Хоча, може, він і не вдавав, а справді не зрозумів. Ніл і сам важко розбирав у цих скрипучих звуках слова. Нудота слабшала, але не йшла, і він проковтнув. Кожен вдих, здавалося, розтинав грудну клітку, проте, коли він заговорив знову, голос його звучав рівно:

	— Чому ти не розповів Хіґґінсу?

	— А сенс? — безтурботно озвався Ендрю. — Тоді Кабан не був готовий мене слухати. Вони з Дрейком були щось типу друзів. Познайомилися, коли Хіґґінс працював у програмі допомоги підліткам, ну, і якось стали дружбанами. Я знав, що він мені не повірить, тому навіть не став даремно витрачати час.

	— Тобто ти не зробив нічого, — підсумував Ніл. — Ти ледь не шпигнув Нікі ножем, коли він підбивав до мене клинці, але не поворухнув і пальцем, щоб захистити інших дітей Кес. Ти знав, що Дрейк робить із ними, і не захистив їх.

	— Інших дітей взагалі не мало бути.

	— А вони були, — нагадав Ніл — холодно, зло та жорстоко.

	Ендрю розреготався і витяг руку з кишені. Зімкнув пальці на горлі Ніла — не настільки, щоб перекрити доступ повітря, але досить сильно, щоб це послужило попередженням. Боковим зором Ніл помітив, як смикнувся Ваймак, але він знав, що тренеру вистачить розуму не втручатися. Поки Ендрю справді не завдасть шкоди Нілу, Ваймак дозволить їм розібратися між собою. Дивлячись Ендрю в очі й стишивши голос, щоб його не почули Ваймак та Бетсі, Ніл сказав:

	— Сподіваюся, вона того вартувала.

	Ендрю подався вперед.

	— Ох, Ніле, зараз прямо по краю ходиш.

	— То ти змушував себе мовчати? — Ніл схопив Ендрю за зап'ястя. Відчути шрами через тканину він не міг, але це йому було й не треба, він знав, що вони там є. Зрозумівши, про що йде мова, Ендрю завмер. Посмішка його нітрохи не зникла, проте Ніл на це не купився. — Ти робив це, щоб не проговоритися їй про рідного сина?

	— Може і так.

	— На що ти розраховував? Що він поїде? — продовжував тиснути Ніл. — Він закінчував школу і збирався до армії? Тобі треба було протриматися до кінця року, а потім вона б усиновила тебе, так? І що ж пішло не так?

	Ендрю повільно стискав пальці. Зрештою Нілу стало нічим дихати, але він не чинив опір. Тяжкість у грудях спершу просто доставляла дискомфорт, але поступово йому почало здаватися, що ребра ось-ось луснуть від напруги. Всупереч нелюдським зусиллям Ніла, воля його танула, однак у ту саму секунду, коли він зібрався відштовхнути Ендрю, той послабив хватку, але не відпустив Ніла, а обвив його шию рукою і притягнув до себе. Наблизивши губи до його вуха, Ендрю понизив голос, і Ніл, навіть не бачачи його, знав — чув, — що він так само посміхається.

	— Дрейк отримав відстрочку від призову, — пошепки промовив Ендрю. — Хотів за літо награтися з молодшим братиком на повну. Навіть питав у матері дозволу на кілька тижнів запросити в гості Аарона, поспілкуватися всім разом. Кес сказала, що вирішувати мені, але, як тільки вона відверталася, Дрейк намагався вибити з мене згоду. Йому хотілося одразу двох. Він мріяв опинитися в одному ліжку з близнюками. Говорив, картинка буде просто клас.

	Здригнувшись, Ніл відштовхнув Ендрю. Він мав це зробити, мав побачити, як зникне жахлива усмішка. Він хотів переконатися, що за пеленою ейфорії від ліків з душі Ендрю рветься крик, але нічого такого не розгледів, і це його вбивало. Або так сильно діяли таблетки, або так далеко зайшов його психоз; у будь-якому випадку те, що сталося сьогодні, на нього не вплинуло. Просто дрібниця, про яку можна забути та жити далі.

	— До речі, про іншого Міньярда… — Ендрю прибрав руку з горла Ніла, посміхнувся Ваймаку і голосно, так, щоб той чув, промовив: — Він справді це зробив? Напевно, це найрішучіший вчинок за все його життя. Де тільки була ця рішучість, коли він терпів матусині побої? Адже давно могла б стати в пригоді. Мабуть, його можна привітати.

	— Аарона заарештували, — сказала Бетсі. — Може, увійдеш і поговоримо?

	Ендрю здивовано дивився на неї.

	— Бі, ви все ще тут?

	— Зараз піду в будинок, — сказала вона. — Молоко майже скипіло, я спеціально купила його на шляху до вас, щоб приготувати какао. До речі, у мене з собою ціла банка, зі смаком чорного шоколаду та фундука. Якщо почнемо пити зараз, приблизно до опівночі почне литися з вух.

	Ніл слухав її з подивом. Хіба можна щось виправити за допомогою какао? Ні, і легше від нього не стане. Секундою пізніше Ендрю вивернув йому руку і, подивившись на циферблат його годинника, сказав:

	— Бі, ви така завбачлива! Ми скоро підійдемо.

	Бетсі кивнула і зникла в будинку. Ендрю відразу зробив чергову спробу звільнити зап'ястя, проте Ніл тримав міцно. Ендрю глянув на нього без агресії, радше, з цікавістю.

	— Нічого, Ніле, наступного разу пощастить, — сказав він. — Я ж тебе попереджав, пам'ятаєш? Я нічого не відчуваю.

	— Тепер, — ледве чутно промовив Ніл.

	Старі шрами на передпліччях Ендрю доводили, як далеко йому довелося зайти, щоб цього досягти. Ніл нарешті відпустив його зап'ястя, безсило впустивши руку. Ендрю з удаваною байдужістю знизав плечима, розвернувся і пішов до будинку. Ніл мовчки дивився йому в спину. За секунду — хвилину, годину? — він відчув на собі важкий погляд Ваймака.

	— Ніле.

	— Я в порядку.

	Після паузи Ваймак сказав:

	— Будь в порядку в домі, там тепліше.

	Ніл зробив крок уперед — або хотів зробити крок. Наступної миті він виявив, що біжить, і не до будинку, а геть від нього.

	Він досі відчував запах крові на футболці, навіть через куртку. Можливо, йому це здавалося, але запах був настільки сильним і різким, що віддавався в роті металічним присмаком. Кожен дотик кросівок до асфальту звучав як постріл. Ніл моргнув, і перед очима стала Франція, потім Греція, довгі тижні в Лівані й коротка подорож через Дубай. Він згадав гуркотливі хвилі Тихого океану і пальці матері, що чіплялися за повітря в передсмертній агонії.

	Вина, горе та біль отруювали кров Ніла, розривали його зсередини. Він не опирався і приймав свою долю покірно, бо страшні спогади були для нього чимось зрозумілим та належним. Болісний біль втрати — ось усе, що він усвідомлював і відчував по-справжньому, і якщо стерти його з пам'яті, то в душі не залишиться нічого, крім тієї безглуздої, жахливої жорстокості, з якою він зіткнувся сьогодні. Він поки що не уявляв, як упоратися з бідою, як роздробити її на частини та переварити. Чи знайде він рішення завтра чи тягтиме на собі тягар аж до смерті від рук Моріяма? Ніл не хотів цього знати.

	Він біг, доки не почав задихатися, але біль все одно не відпускав.

	На той час, як він повернувся, у домі було темно й тихо. Як поділили три спальні, Ніл не мав уявлення і хотів лише більше нікого сьогодні не бачити. На щастя, вітальня виявилася не зайнятою. Він зрушив убік журнальний столик, звільняючи місце, і, оскільки змінного одягу в нього не було, просто скинув кросівки та ліг на диван. Він майже не сумнівався, що думки не дадуть йому заснути до самого ранку, але втома зробила свою справу, і незабаром він провалився в сон.

	Дверцята шафки, що стукнули, попередили, що він не один. Розбуджений Ніл інстинктивно пошарив рукою у пошуках спортивної сумки.

	Намацав лише повітря, і всередині все стиснулося; через секунду прокинувся мозок. Ніл сів на дивані й постарався вгамувати серце, що шалено билося. Попри викид адреналіну, стомлено потер очі й побрів на галас.

	Світло на кухні не горіло, тьмяно світилася лише люмінесцентна лампа над плитою. Ваймак порався з кавоваркою. Тренер уже на ногах, отже, зараз о пів на п’яту. За місяць, проведений на дивані у квартирі Ваймака, Ніл вивчив його розпорядок. Судячи зі всього, чиясь смерть не була причиною цього розпорядку порушувати.

	Ваймак засипав мелені зерна в резервуар і ввімкнув кавоварку. Обернувся, побачивши у дверях Ніла. Той чекав, що тренер прокоментує його вчорашню втечу, але Ваймак лише запитав:

	— Поспав хоч трохи?

	Ніл не знав, о котрій повернувся, тому відповів:

	— Кілька годин, мабуть.

	— Якщо вийде, поспи ще, — порадив Ваймак. — День буде довгий. Потрібно, щоб до приїзду Вотерхауса ви всі зібрали мозок у купу. — Помітивши здивований погляд Ніла, він пояснив: — Це адвокат Ендрю. Ми сподіваємося, що він візьметься витягти Аарона, йому це раз плюнути.

	— Копи не мали заарештовувати Аарона.

	— Вони виконують свою роботу. Загинула людина, і, доки все не з'ясується, Аарона належить тримати під вартою. Твоє свідчення, до речі, може прискорити справу. У момент смерті Дрейка в кімнаті були тільки близнюки й ти, а з огляду на те, що Ендрю теж мовчить…

	— Лютер зізнався?

	— У чому?

	— У тому, що він все підлаштував, — з запалом промовив Ніл. — Лютер впустив Дрейка в будинок, знаючи, що він робив з Ендрю раніше. Якби Лютер з Аароном сказали правду, а копи роззули очі й побачили, що діялося в кімнаті, цього було б цілком достатньо. Але якщо вони спеціально затягують, бо налаштовані проти Ендрю, нехай віддадуть справу менш упередженим людям і не витрачають даремно наш час.

	— Ніле.

	— Ви дзвонили до поліції Окленда?

	— У мене не зберігся номер. Я попросив місцевих хлопців зв'язатися з ними. Сьогодні спробую додзвонитися до Хіґґінса — з'ясую, чи він знає. Гаразд, годі стояти стовпом, йди спати.

	— Я в порядку.

	Слова вирвалися в нього самі по собі. Ваймак нічого не сказав, але його погляд був промовистішим за всякі слова. Ніл завмер, свердлячи очима кавоварку. Здається, минула ціла вічність, перш ніж Ваймак відвернувся і налив у чашку кави — напою виявилося зовсім мало. Взяв чашку зі столу і попрямував до виходу. Ніл ступив у коридор, пропускаючи тренера, але Ваймак зупинився прямо перед ним.

	— Ніле, — сказав він, — чесно кажучи, ти ніколи не був в порядку.

	Ніл не знайшов, що відповісти, хоч слів тут і не потрібно було. Ваймак, продовжуючи слідувати своєму звичному розпорядку, вийшов на ранковий холод. Коли вхідні двері за ним зачинилися, Ніл пішов назад у вітальню і сів на диван. Чим довше він сидів, тим розпливчастішими ставали думки — давалася взнаки втома. Нарешті він знову ліг на бік і задрімав. Трохи згодом, почувши, як повернувся Ваймак, підняв голову, але знову вирубився і проспав кілька годин.

	Його розбудив тупіт кроків на сходах і бадьорий голос Ендрю. Початок розмови Ніл пропустив, але за уривками зрозумів, що Ендрю пояснює сумну ситуацію зі сніданком: оскільки ночувати в Колумбії вони не планували, з їстівного в будинку були тільки молоко і какао, які привезла Бетсі.

	Ніл скотився з дивана і визирнув за двері. Ендрю, як завжди, виглядав зарядженим хімією і готовим до нового дня. Одягнений він був у щільну чорну водолазку, яку Ніл раніше не бачив, — швидше за все, Ендрю просто взяв її тут. Надто довгі рукави доходили до кісточок і повністю приховували шрами. І хоча барвисто розфарбоване обличчя було не приховати, перемога в цьому бою точно далася Дрейку нелегко.

	Від шуму, що здійняв Ендрю, прокинувся не тільки Ніл. Решта теж вилізла в коридор, немов метелики, притягнуті згубним полум'ям. Кімнати близнюків розташовувалися в протилежних кінцях другого поверху, спальня Нікі — на нижньому поверсі під сходами. Саме там Ніл ночував під час свого першого приїзду до Колумбії. Зараз двері до цієї кімнати були відчинені, в отворі стояли Нікі з Кевіном, а за ними — Бетсі. Бі виглядала якщо не відпочилою, то принаймні спокійною, а ось на Нікі та Кевіна було просто страшно дивитися.

	Еббі, що спустилася за Ендрю, бадьорилася, проте напружена посмішка видавала її стан. Ендрю продовжував точити ляси як ні в чому не бувало, хоча чудово все бачив — таблетки викликали в нього збудження, але аж ніяк не робили дурнем. Йому явно подобалося мучити Еббі. Помітивши Ніла, він перервав свій бурхливий потік слів та зупинився біля підніжжя сходів.

	— О, а ось і Ніл. А ми думали, що ти загубився.

	— Я ніколи не гублюся, — відповів Ніл.

	— І при цьому тебе не знайти, — глибокодумно кивнув Ендрю. — Ну, все на краще. Як мінімум, вчасно. Це вирішує всі наші проблеми, вірно, Бі? — Ендрю обернувся і поманив Бетсі ближче.

	Вона акуратно прослизнула повз Кевіна та Нікі в коридор. Посміхнувшись, Ендрю знову тицьнув пальцем у бік Ніла.

	— Він знає, де ми кинули машину, а ви знаєте, де магазин. На зворотному шляху постарайтеся роздобути йому якийсь одяг, гаразд? Бо він скоро почне смердіти.

	— Побажання щодо сніданку будуть? — запитала Бетсі.

	— Та ні, нічого особливого не треба, — сказав Ендрю. — Можете запитати в он тих безтілесних духів, але навряд чи їх сьогодні цікавить меню. Втрачаєте навички, Бі. А, заждіть. Нілу знадобиться це.

	Ендрю поплескав себе по кишенях, з третьої спроби знайшов, що шукав, і одразу передав Бетсі, тож Ніл не встиг помітити, що це. Психолог зробила крок до Ніла, проте Ендрю втримав її за край кофти.

	— «Ексітс», — сказав він. — Картка у Кевіна.

	Бетсі пішла назад до Кевіна за кредитною карткою. Ендрю ляснув у долоні, привертаючи увагу Ніла.

	— Не забудь про мої ножі. Вони мені знадобляться. До зустрічі!

	Ендрю відсалютував, приклавши два пальці до розсіченої скроні, і рушив на кухню. Тільки коли Бетсі підійшла до Ніла, він зрозумів, що йому відвели роль підручного. Хотів заперечити, але слова застрягли в горлі. Звинувачення, яке вчора ввечері закинув йому Ендрю, все ще саднило в грудях важкою раною, надто свіжою, щоб до неї торкатися. Наостанок кинувши погляд на Кевіна і Нікі, Ніл розвернувся і за Бетсі вийшов на ґанок.

	Навігатор у машині Бетсі для зручності був закріплений на лобовому склі. Як тільки пристрій зловив сигнал, вона натиснула кілька кнопок і зачекала, доки завантажиться маршрут. Похмурий голос із британським акцентом рекомендував рухатися на схід. Бетсі зменшила гучність майже до мінімуму і вирулила з під'їзної доріжки. Ніл дивився у вікно, старанно прикидаючись невидимкою, проте його тактика не спрацювала.

	— Девід просив мене поговорити з тобою, — почала Бетсі. — Розумію, ситуація трохи незвична, але, будь ласка, май на увазі: на нашу сьогоднішню розмову поширюються такі ж правила конфіденційності, як і на звичайну консультацію в клініці.

	— Про що нам з вами говорити? — здивувався Ніл. — На вашому місці я більше турбувався б за Нікі. Він приїхав додому з надією порозумітися з сім'єю, а тепер його сім'я остаточно розвалилася.

	— Нікі пощастило мати такого небайдужого друга, як ти.

	— Я йому не друг, — заперечив Ніл. — Просто товариш по команді.

	— Ти йому не друг чи він тобі? — поцікавилася Бетсі. Спіймавши його спантеличений погляд, вона уточнила: — Це дві великі різниці, і одне без іншого не рідкість. Вибач, що будую здогадки, але мені здається, він вважає тебе своїм другом. — Ніл промовчав, і вона продовжила: — А як щодо решти членів команди? Вони твої друзі?

	— Навіщо мені друзі? — запитанням на запитання відповів Ніл. — Я приїхав сюди грати. Це прописано у мене в контракті, це я й роблю. Ви хотіли на цю тему поговорити?

	— Я збиралася поговорити про те, що сталося вчора ввечері, а ще про тебе. Хочу переконатись, що на найближчі кілька тижнів у тебе є підтримка. Якщо не бажаєш обговорювати друге, можемо повернутись до першого. Розкажеш, як усе трапилося?

	— Навіщо ялозити цю історію? Напевно, ви вже сто разів чули її від Кевіна і Нікі, а тренер переказав вам усе, що дізнався в поліції. Може ви навіть з Ендрю витягли відповіді. Мені немає чого додати.

	— Можеш хоча б пояснити, навіщо увійшов до кімнати з ключкою?

	— У вас є пістолет? — Коли Бетсі похитала головою, Ніл продовжив: — Уявіть, що є. Якось уночі ви прокидаєтеся через те, що хтось ходить по дому. Ви маєте право дати чужинцю відсіч. Ви не знаєте, чи озброєний цей чоловік, але про всяк випадок берете з собою пістолет. Якщо він на вас нападе і ви вистрілите, поліція визнає це необхідною обороною. Пістолета в мене не було, була ключка.

	— Я розумію, до чого ти хилиш, але ніхто не підозрював, що Ендрю в небезпеці. — Бетсі сказала це ствердно, тому Ніл не відповів. Зупинившись на червоний сигнал світлофора, вона мовчки дивилася на нього і, тільки коли загорівся зелений, сказала: — Межа між самообороною та умисним вбивством дуже тонка, Ніле. Навіщо ти пішов із ключкою нагору?

	Після довгої паузи Ніл похмуро буркнув:

	— Я знав, хто такий Дрейк.

	— Звідки? Ендрю тобі розповідав про нього?

	— Дещо, але не все. Я знав, що оклендська поліція завела справу на Спірів і що рідний син Кес — морський піхотинець. З голими руками проти морського піхотинця шансів у мене не було, ось я й захопив із собою ключку. — Ніл уп'явся очима у вікно, мріючи, щоб ця розмова скоріше закінчилася. — Я на якийсь час віддав її Аарону — щоб потримав, поки я виб'ю двері, — а забрати вже не встиг.

	— Отже, ти вдерся до кімнати. Що ти побачив?

	— Дрейк напав на Ендрю. — Ніл сказав правду, але йому самому вона чомусь здалася брехнею. Короткий опис із чотирьох слів не передавав і частки того кошмару, який постав перед його очима. — Я втратив рівновагу і мало не впав. Аарон зреагував швидше. Він ударив Дрейка ось сюди. — Ніл показав, де саме ключка проломила череп Дрейка. — Сильно вдарив, так, що Дрейк помер одразу… Якщо Ендрю віддав вам картку, значить копи забрали ключку, так?

	— Ти хотів би отримати її назад?

	— Ви хоч уявляєте, скільки вона коштує? Звісно, я хочу її повернути.

	— І тебе не бентежить, що вона стала знаряддям убивства?

	— Та кого там убили-то?

	— Цікаво, — хмикнула Бетсі.

	Вони мовчки в'їхали на паркування перед магазином. Зранку в робочий день вільне місце біля входу знайшлося легко. Бетсі витягла ключі із замку запалювання, вимкнула навігатор і подивилася на Ніла.

	— Що б не накоїв Дрейк, він загинув страшною смертю буквально за два кроки від тебе. Було б цілком зрозуміло і природно, якби ти після цього відчував горе чи шок.

	Ніл розумів, що найкраще зараз збрехати, але в нього перед очима досі стояли побілілі кісточки Ендрю, що вчепилися в узголів'я ліжка, у вухах досі лунав сміх, приглушений подушкою. Якби Ніл міг, він заліз би собі в голову і викорчував усі спогади, але це було неможливо, і все, що йому залишалося, зірвати свій гнів на Бетсі. Так, це не вона підсадила Ендрю на таблетки два з половиною роки тому, але, крім неї, виплеснути роздратування Нілу було нема на кого.

	— А я ось не відчуваю, — мляво промовив він. — І знаєте що? Ендрю також.

	Він хотів, щоб вона оборонялася. Щоб шукала виправдання. Буйний батьківський темперамент змушував кров кипіти, рвався назовні. Але Бетсі лише спокійно відповіла.

	— А ти його запитував?

	— Запитував? — здивовано перепитав Ніл. — Він сказав, що нічого не відчуває. Ви самі вчора бачили, як він усміхався! А ви чули, як… — Ніл рубанув рукою повітря, затикаючи самого себе, перш ніж наговорить зайвого, і вийшов з машини, грюкнувши дверцятами. Бетсі, зрозуміло, вийшла з іншого боку, і він спробував припинити розмову: — Все, годі про це.

	— Не можна постійно тримати все в собі, — сказала Бетсі. — Треба давати почуттям вихід, виговорюватися. Неважливо з ким: зі мною, з Девідом чи товаришами по команді.

	— Мені ніхто не потрібен.

	— Дозволь нам хоч зв'язатися з твоїми батьками.

	— Ні, — відрізав Ніл і рушив до входу.

	Бетсі увійшла слідом за ним, але більше нічого не сказала, і в магазині вони розділилися. У цей час дня у відділі одягу нікого не було, проте біля примірочних чергувала літня консультантка, яка сортувала речі, що не підійшли покупцям. Спромігшись відірватися від свого заняття, вона відімкнула для Ніла одну з кабінок. Після того, як двері за ним зачинилися і клацнув язичок замка, Ніл вивернувся з куртки. Розправив футболку, глянув на себе у дзеркало та завмер.

	Плями засохлої крові Дрейка почорніли — принаймні Ніл думав, що це кров Дрейка, хоча вона цілком могла належати й Ендрю. На мить він знову відчув її запах: гострий, жаркий, кислуватий.

	Два місяці тому Ваймак повідомив, що Сет помер від передозування наркотиків. Тієї ночі Ніл сказав Ендрю, що не розуміє мотивів самогубців. Міньярд втік від теми, але виявилося, що під його удаваною байдужістю ховається болісний особистий досвід. За словами Ендрю, Сет не бачив для себе іншого виходу, крім саморуйнування. Ніл тоді його не зрозумів, вважаючи, що вихід є завжди. Завжди є рятувальний чорний вихід, автобус чи пором. Шлях до відступу, хоч би яким важким і лячним він був, незмінно давав ниточку надії. Ніл не міг уявити своє життя без цієї втішної думки.

	Він перевернув руку і глянув на чисте зап'ястя. За довгі роки в бігах на його тілі з'явилося безліч шрамів, але жоден з них не був слідом рани, яку він завдав би собі сам. Ніл провів короткими нігтями по тильній стороні передпліччя, побачив, як розцвіли на шкірі червоні смужки, і зусиллям волі змусив себе повернутися до поточного завдання.

	Підходящий одяг він знайшов швидко, а на те, щоб відшукати Бетсі, часу пішло більше. Поки вона вибирала продукти, він тримався віддалік. Дивлячись на повний кошик, Ніл розумів, що Бетсі затарюється не на один раз, і мало не запитав, чи вона надовго в Колумбії, але втримався від питання, не бажаючи знову вплутуватися в розмову. Йому й так із нею ще їхати.

	Втім, коли вони знову сіли в авто, Бетсі не промовила жодного слова і мовчки відвезла його в «Ексітс». Ніл сам зайшов у магазин і купив нову тренувальну ключку, сплативши покупку корпоративною карткою. Як і вчора, дивитися на ціну в чеку було моторошно. Ніл розписався, сунув свій екземпляр у кишеню, зробивши уявну нотатку вибачитись перед Ваймаком за марнотратність, і повернувся в машину. Тепер залишалося заїхати лише в одну точку.

	Після будинку в Балтіморі, де пройшло дитинство Ніла, будинок Хемміків був останнім місцем на планеті, де йому хотілося б побувати знову. Машина Ендрю, як і раніше, стояла біля узбіччя. Бетсі припаркувалася ззаду і простягла Нілу ключі, але той не ворухнувся. Останні шматочки пазла склалися в голові, і все ж таки він відмовлявся сприймати картинку цілком. За кермо свого автомобіля Ендрю не пускав навіть Аарона та Кевіна.

	— Ти ж маєш водійські права, правда?

	Права у Ніла були, навіть кілька, але ні в одних з них не було його теперішнього імені.

	— Так.

	— Дорогу назад знаєш чи поїдеш за мною? — Запитала Бетсі.

	— Їдьте. — Ніл нарешті взяв у неї ключі. — Мені ще треба забрати ножі Ендрю.

	— Я зачекаю.

	Ніл очікував такої відповіді, хоч волів би її не чути, і витрачати час на марні суперечки не став. Він перетнув галявину і подзвонив у парадні двері. Після третьої спроби з того боку нарешті почулися кроки. Марія відчинила двері так, що через щілину виднілася лише половина її обличчя. Чи викликало цю обережність почуття провини, чи жінка побоювалася запеклої відплати, Ніл не замислювався, але сил переконувати її словами в нього не було. Він просто взявся за двері рукою — так, щоб Марія не могла зачинити її, не зламавши йому пальців, — і вставив ногу в щілину.

	— Впустіть мене, — попросив він. — Учора ми щось у вас забули.

	— Я сама принесу, — відповіла Марія. — Скажи, де це лежить.

	— Під матрацом ліжка, яке ви приготували для племінника.

	Марія відсахнулася так різко, що ледь не зачинила двері, але пробиватися в будинок Нілу не довелося: вона відпустила дверну ручку і забралася з дороги. Відійшовши на кілька кроків, жінка обхопила себе руками так міцно, наче хотіла стиснутись до розмірів порожнечі. Ніл пройшов повз неї й попрямував нагору. Лютера ніде не було. Ніл сподівався, що Хеммік-старший сидить за ґратами.

	Вчора він виламав двері до кімнати, а приїзд поліції, криміналістів та медиків лише посилив розруху. Зараз двері були трохи прочинені, але хтось здогадався завісити отвір ковдрою, спорудивши подобу шторки. Ніл зірвав ковдру — хай Лютер з Марією вішають знову, — і кинув її на підлогу. Двері зі скрипом відчинилися; він клацнув вимикачем.

	Ніл не раз бачив смерть і, побачивши кров, не знепритомнів, але, кинувши погляд на розгорнуте ліжко, застиг на місці. Простирадла вже забрали, але залишився матрац, залитий почорнілою кров'ю Дрейка. На стінах і фіранках теж темніли плями. Ніл подивився на узголів'я ліжка, ніби чекаючи побачити втиснуті в дерево сліди від пальців Ендрю, і проковтнув, стримуючи раптову нудоту. До ліжка він підійшов, дихаючи через рота.

	Після всіх вчорашніх маніпуляцій матрац лежав криво, але його ніби ніхто не чіпав. Ніл сунув під матрац руки, підняв. Пов'язки Ендрю лежали там, де їх залишив Ніл, на дерев'яних рейках. Забравши їх, він відпустив матрац, і той упав. Ніл ступив назад, зупинився і знову обвів очима розгром, що панував у кімнаті. Він і сам не знав, скільки так простояв, дивлячись на кров, але в якийсь момент схаменувся. Потрібно йти, поки за ним не з'явилася Бетсі. Він не хотів, щоб вона побачила це видовище і почала ставити запитання. Відповідей у Ніла не було, були тільки гнів та жаль.

	Він поспіхом спустився зі сходів, ледь не полетівши з них головою вниз. Не зустрівши Марію в коридорі, Ніл залишив вхідні двері відчиненими навстіж. Потім пройшов між машинами, щоб Бетсі побачила пов'язки, які він забрав, і зупинився біля дверей водія автомобіля Ендрю. Зняв блокування, сів за кермо і грюкнув дверцятами — надто сильно. Знаючи, що Бетсі чекає, поки він рушить, швидко відрегулював сидіння та дзеркала. Вставив ключ у замок запалювання, але завмер, так і не повернувши.

	Ніл навчився водити машину в Європі, в тринадцять років, але ще ніколи не їздив на самоті. Під час довгих нічних перегонів вони з матір'ю змінювали одне одного за кермом. Після її смерті він переміщався то автостопом, то пішки й встиг добре вивчити особливості дорожнього руху у Штатах. Тепер же він залишився наодинці з дорогою та кермом, яке поскрипувало під його стиснутими пальцями.

	Ніл глибоко вдихнув через ніс і видихнув через рот, намагаючись відігнати запах крові та солоної морської води. Окинув поглядом сидіння, наче очікував побачити кров і на них, і з силою, майже до тріскоту, повернув ключ.

	Потім від'їхав від узбіччя і попрямував назад до будинку Ендрю. Водити авто в Колумбії йому ще не доводилося, та й у Хемміків він був лише двічі, проте наперед намагався запам'ятати дорогу. Напружувати пам'ять все-таки доводилося, але часті корки дозволяли неквапливо зорієнтуватися. Він був тільки радий відволіктися. Коли рахуєш повороти, ніколи думати про залитий кров'ю матрац і шалений сміх Ендрю.

	Поруч із машиною Ваймака стояв незнайомий автомобіль. Напевно, це Вотерхаус, припустив Ніл, з самого ранку взявся за нову справу. Ніл припаркувався на під'їзній доріжці, залишивши місце для Бетсі. Вирішивши, що продукти вона цілком спроможна донести сама, Ніл забрав свої речі та рушив до будинку. Зазирнув до вітальні: нікого; пішов на кухню. Еббі та Ваймак сиділи за столом.

	Ніл віддав тренеру квитанцію та кредитку.

	— За одну можу повернути гроші, — сказав Ніл.

	— Я схожий на людину, якій потрібні твої гроші, розумнику? — відрізав Ваймак.

	Шелест пакетів сповістив про появу Бетсі. Кухня була тісною навіть для трьох, а тепер здалася Нілу ще меншою. Він відійшов від столу, звільняючи собі трохи простору, і запитав:

	— Адвокат приїхав?

	— Навіть два. — Ваймак перевів погляд на Бетсі: — Може, поясниш, у чому річ?

	Психолог кивнула, але замість відповіді поставила зустрічне запитання:

	— А Нікі та Кевін де?

	— Нікі хотів обійняти Ендрю і мало не напоровся на кухонний ніж, — повідомив Ваймак. — Кевінові вистачило розуму відвести його геть. Гадаю, вони зачинилися в кімнаті Нікі.

	— Нікі поранений?

	— Дякувати Богові, Девід встиг вчасно, — сказала Еббі. — Секундою пізніше, і...

	Бетсі подивилася на Ніла.

	— Зроби ласку, сходи до них, гаразд? Мені треба переговорити з Девідом та Еббі.

	Ніл відклав ключку і пішов переодягатися. Закривавлений одяг склав у пакет, який запхав на дно сміттєвого кошика у ванній. Подивився на своє відображення: попри чистий і охайний вигляд, він, як і раніше, відчував себе брудним. Перевірив, чи не залишилося під нігтями крові, потім нахилився ближче до дзеркала та оглянув корені волосся. Фарба ще трималася.

	Він уже взявся за дверну ручку, як раптом почув збуджений голос Еббі. Слів було не розібрати, проте в інтонаціях виразно чулося обурення. Ніл приклав вухо до дверей, але Еббі знову стишила голос.

	Намагаючись не шуміти, Ніл повернув ручку і прочинив двері. Затамував подих, очікував, що скрип петель його видасть. Тишу ніщо не порушувало, і він вислизнув у коридор. Спальня Нікі була зовсім поруч, так що вони з Кевіном теж могли чути, як Еббі збиває бучу, але двері в кімнату були зачинені. З другого поверху також не долинало жодного звуку. Ніл обережно прокрався ближче до кухні.

	Еббі намагалася говорити якомога тихіше, проте завдяки її різкому тону слова звучали чітко:

	— …однієї травми на іншу не приведе ні до чого доброго, а лише погіршить ситуацію. Я розумію, до чого ти хилиш, але це не вихід.

	— Це єдине етичне рішення, — заперечила Бетсі.

	— Ти не маєш права…

	— Має, — відрубав Ваймак. Еббі здавлено видихнула, ніби не могла повірити, що він виступив проти неї. Повисла напружена пауза, потім тренер знову заговорив. — Якщо ти вважаєш, що це найкращий варіант, я не перешкоджатиму. Впевнений, ти дієш на благо моїх хлопців.

	— Вибач, — сказала Бетсі. — Я знаю, як це вплине на ігровий сезон.

	— Ти займайся Ендрю, а сезон — це моя турбота.

	— Ендрю не погодиться, — навела останній відчайдушний аргумент Еббі. — Виїхати — значить залишити Кевіна без нагляду. З того часу, як Ендрю взяв його під своє крило, вони не знаходилися один від одного далі, ніж на різних кінцях кампуса. Він не захоче нічого змінювати, особливо після того, як Ріко змінив округ.

	— Згода Ендрю не потрібна, — сказав Ваймак. — Все вирішує дзвінок Бетсі.

	Почувши достатньо, Ніл ступив на поріг кухні. Бетсі сиділа за столом обличчям до дверей. Еббі й Ваймак так зосереджено дивилися на неї, що не помітили його появи, але Бетсі підвела очі й подивилася у дверний отвір. Здавалося, її анітрохи не здивувало, що їхню розмову підслухали.

	— Куди ви його везете? — насупився Ніл.

	Еббі схопилася з-за столу і кинула на нього винний погляд.

	— Ніле, я не чула, як ти увійшов.

	Не зважаючи на неї, він повторив:

	— Куди ви його везете?

	— До лікарні Істхейвен, — повідомила Бетсі. — Я хочу зняти Ендрю з таблеток.

	Підлога під ногами Ніла похитнулася.

	— Що?

	— Це поки що неофіційно, — продовжувала Бетсі. — Потрібне схвалення містера Блеквелла, прокурора у справі Ендрю. Він приїхав разом із містером Вотерхаусом, щоб оцінити ситуацію. Навряд чи він заперечуватиме, так що вже надвечір ми можемо покласти Ендрю в Істхейвен.

	— Покласти — в сенсі «запроторити», — сказав Ніл.

	— Доктор Еллербі та містер Вотерхаус уклали угоду таким чином, щоб у сторони обвинувачення виникло якнайменше причіпок. Однією з умов, якої зобов'язався дотримуватися Ендрю, є перебування під цілодобовим наглядом у період реабілітації. Лікарня в Істхейвені — одна з найкращих у штаті. Ендрю буде в хороших руках.

	— Але як довго?

	— Поки що невідомо, — відповів Ваймак. — Планувалося, що Ендрю пройде реабілітацію у травні після закінчення навчального року. Щоб вивести ліки з організму, потрібен час. Коли голова у нього проясниться, медики визначать наступний крок — чи буде достатньо регулярних відвідувань психолога, чи потрібні будуть нові транквілізатори. З огляду на повне небажання Ендрю співпрацювати варто розраховувати десь на чотири-п'ять тижнів.

	— Якщо ми приведемо його до тями до Нового року, це буде диво, — додала Еббі з нотками колишнього відчаю. — Ви змушуєте Ендрю пройти через синдром відміни та реабілітацію одночасно.

	— Або все, або нічого, — сказала Бетсі. — Сама знаєш.

	Коли Еббі відкрила рота, знову збираючись заперечити, Ніл раптом промовив:

	— Зробіть це.

	Його неголосний вигук привернув погляди всіх трьох, але сам він дивився тільки на Бетсі. У машині йому хотілося нагрубіянити їй через те, що вона підтримує жахливий метод лікування Ендрю. Вона не виправдовувалася — знала, що в цьому немає потреби. Як і він, Бетсі усвідомлювала, наскільки жорстоко продовжувати цю терапію і вже зв'язалася з людьми, які могли допомогти Ендрю.

	Бетсі посміхнулася — стримано, але схвально.

	— Обіцяю зробити все можливе. Побажаєш нам удачі? — Взявши зі столу плитку шоколаду, вона повела Ваймака та Еббі на другий поверх.

	В успіх Ніл не вірив, але, дивлячись їм услід, на неї сподівався.





Розділ тринадцятий


	Двері в кімнату Нікі були не зачинені, і Ніл увійшов без стуку. Нікі й Кевін мовчки сиділи на ліжку: Кевін, прямий як струна, — в одному кінці, Нікі — розвалившись упоперек матраца. Ніл перевів очі з одного змученого обличчя на інше, притулив ключку до стіни й зачинив двері. Погляд Кевіна моментально ковзнув до ключки, Нікі так само вирячився в стелю.

	Ніл сів між ними. Запитувати Нікі про самопочуття не мало сенсу — будь-хто, хто має очі, побачив би, що йому погано, — тому Ніл просто тихо його гукнув:

	— Гей.

	— І навіщо тільки ми приїхали... — Голос Нікі був таким же пригніченим, як і вираз обличчя. — Скільки разів Ендрю казав мені послати їх до біса. Якби я його послухав, нас би тут зараз не було. Ендрю б не... — Нікі заплющив очі й глибоко, поривчасто зітхнув. — Що я накоїв…

	— Нічого ти не накоїв, — сказав Ніл. Він підбирав потрібні слова, але ті, що знайшлися, належали не йому, а Ваймаку. Тренер мовив їх, коли Ніл мучився виною за смерть Сета. — Ти не знав, що таке станеться. Ніхто з нас не знав. Інакше ми б сюди не приїхали.

	— Бетсі теж так сказала, але хіба ти віриш у це? — спитав Нікі. — Можеш повірити? Ендрю не хотів їхати, а ми все одно його змусили. Мені слід було повірити йому. Зрозуміти, що причина дійсно серйозна, якщо він навіть під таблетками був проти.

	— Винен твій батько, — наполягав Ніл. — Він підставив Ендрю.

	— З допомогою бухла, — гірко посміхнувся Нікі. — Сам учора сказав і мені, і копам. Він знав, що розмова з Ендрю закінчиться сваркою, і запропонував заради примирення випити. Це Дрейк його підучив, розумієш? Батько просто попросив Ендрю сходити нагору за пляшкою, щоб Ендрю і Дрейк опинилися віч-на-віч і могли «все залагодити», — знущально передражнив Лютера Нікі.

	— Жодної пляшки не було? — припустив Ніл.

	— Була. Нею Дрейк і вдарив Ендрю. Мразота. — Обличчя Нікі скривилося, він перекотився на бік, повернувшись до Ніла спиною. — Треба подзвонити Еріку. Він ще не знає. Прямо язик не повертається.

	— Не заважатимемо тобі. — Ніл підвівся з ліжка.

	Не чекаючи відповіді, він вийшов із кімнати. Минув коридор, повернувся на кухню і майже не здивувався, коли Кевін пішов за ним. На кухні Кевін вчепився пальцями в спинку стільця і спрямував перед собою незрячий погляд. Почекавши трохи на випадок, якщо Дей захоче щось сказати, Ніл зайнявся сніданком.

	Бетсі купила продуктів рівно на сніданок і ланч — або була оптимісткою, або справді вважала, що надвечір вони повернуться в кампус. Ніл сподівався, що хтось здогадався зателефонувати до деканату і попередити, що їх не буде на заняттях. Ваймак, напевно, дзвонив і іншим Лисам. Невідомо тільки, чи все виклав або просто скасував тренування і пообіцяв пояснити пізніше. Метт знав, що брати, Кевін та Ніл їдуть у гості до батьків Нікі, а раз так, то знали й дівчата. Швидше за все, вони подумали, що під час возз'єднання сім'ї Ендрю знесло дах.

	— Ми дізнавалися про нього, — нарешті промовив Кевін з якоюсь новою інтонацією, не схожою на гіркоту чи почуття провини. — Збирали інформацію перед тим, як пропонувати місце в команді. Про це ніде не згадувалося. Ніхто не знав.

	— Він не хотів, щоб хтось знав. — Ніл почав викладати їжу на стіл. Кухар з нього був такий собі, але, на щастя, Бетсі обмежилася найпростішим набором продуктів: галети, бекон, яйця та дві здоровенні голівки сиру. З цим цілком міг упоратися навіть Ніл.

	— А ти знав.

	— Знав тільки, що поліція Окленда порушила справу, і все. Але це не пояснює приїзду Дрейка. Хіґґінс був тут місяць тому. Нащо чекати так довго, до чого ризикувати? Копи легко можуть відстежити переліт усередині країни.

	Кевін лише похитав головою, і Ніл повернувся до куховарства. Він встиг обсмажити пару скибочок бекону, як раптом двері нагорі з гуркотом відчинилися. Ніл поспішно переклав бекон зі сковороди на паперовий рушник. Для юристів кроки на сходах були надто швидкими та легкими, але незабаром тупотіння посилилося. Здавалося, за Ендрю спускається цілий натовп.

	— Кевіне, — звідкись покликав Ендрю.

	Поспіхом Дей ледь не перекинув стільця. Зі свого місця біля дверей Ніл бачив, як Ендрю наблизився до Кевіна впритул і обмацав його на предмет уявних поранень. Весь цей час Кевін стояв нерухомо. Погляд Ніла впав на Бетсі, що застигла біля підніжжя сходів. На сходах стояв Ваймак та ще двоє незнайомців, Еббі кудись зникла. Мабуть, вона більше не хотіла у цьому брати участь.

	— Цілий і неушкоджений, — задоволено кивнув Ендрю. — От тільки, чи надовго? Погана витівка, Бі. Ми обидвоє це знаємо.

	— В чому справа? — Не зрозумів Кевін.

	— А, ти ж не чув. — Ендрю жестом поманив Кевіна ближче, але стишити голос не завдав собі клопоту. — Час вийшов, відчалюємо. Вона збирається влаштувати чистку. — Він провів великим пальцем по своєму роті, розтягненому в знущальній посмішці, і розреготався. — Хто-небудь, попередьте лікарів, на що вони підписуються! Як тільки бідолахи зрозуміють, з ким мають справу, вони запруться на замок і викинуть ключі.

	— Влаштувати чистку, — повторив Кевін, але вже наступної миті зрозумів, про що йшла мова, і спрямував на Бетсі приголомшений погляд. — Ще зарано! Ви що взагалі робите?

	— Те, що треба, — спокійно відповіла Бетсі.

	Радіючи реакції Кевіна, Ендрю повернувся до психологині.

	— Тільки подивіться на його фізіономію, Бі. Він як ніхто інший мріє, щоб я зліз із таблеток, але тільки у правильний час. А я ж попереджав, пам'ятаєте? Хто подбає про Кевіна, поки мене не буде? Я не можу припустити, щоб він вештався сам по собі, а у тренера немає можливості охороняти його цілодобово. Кевін це, знаєте, робота на повну ставку.

	— Ми вирішимо це питання, — заявив Ваймак.

	— Та досить вам, тренере, — сказав Ендрю. — Що ж так слабенько? Давайте ще разок, а я буду тут, поки ви не придумаєте щось краще.

	— Я наглядатиму за ним, — подав голос Ніл.

	Кевін здивовано обернувся, а Ендрю відсунув його убік, щоб як слід розгледіти Ніла. Від несподіванки посмішка на обличчі Міньярда зблідла, але за мить спалахнула знову.

	— Ти? — перепитав Ендрю. Він більше нічого не сказав, вистачило одного слова.

	Ніл вичікувально мовчав. Довго чекати не довелося. Ендрю швидко підійшов до нього і щосили штовхнув у плече. Готовий до такого сценарію, Ніл заздалегідь уперся ногами в підлогу, але все одно позадкував. Один із двох незнайомців щось сказав, мабуть, закликаючи Ендрю до порядку. Боковим зором Ніл помітив жест Ваймака — той, судячи з усього, вважав, що втручатися не варто, — але продовжував дивитися на Ендрю, не сміючи відвести погляд. Після другого поштовху Ніл схопив Ендрю за руки та потягнув за собою.

	— Ох, Ніле, — зітхнув Ендрю і перейшов на німецьку: — Ми обидва знаємо, яке погане у тебе почуття гумору, так що це, безперечно, не жарт. Ну і що ти зараз ляпнув? Що ти намагаєшся зробити?

	— Взяти на себе відповідальність, — відповів Ніл, теж німецькою.

	— Зазвичай ти брешеш переконливіше, — вів далі Ендрю, — але цього разу, на жаль, нікого не вдасться обдурити. Я мушу повірити, що ти вистоїш проти Ріко? І взагалі, може, коли я повернусь, тебе тут зовсім не буде.

	— Якби я хотів втекти, то зробив би це на бенкеті, коли Ріко назвав моє ім'я, — заперечив Ніл. — Чесно скажу, я думав про втечу, але вирішив залишитися. Довіра до тебе переважила мій страх перед Ріко. Тож повір і ти мені зараз, якщо зможеш. Я нікуди не втечу і до твого повернення подбаю про Кевіна.

	— Повірити тобі. — Ендрю сказав ці два слова так, ніби вимовляв їх уперше. Засміявся і боляче стиснув пальцями підборіддя Ніла. — Ти брешеш і брешеш без кінця, а я, отже, довірю тобі його життя?

	— Тоді не вір Нілу, повір мені, — сказав Ніл.

	— Ось як? Але хто ж ти? Хоч ім’я у тебе є?

	— Якщо тобі потрібне ім'я, можеш називати мене Абрамом.

	— У це я теж маю повірити?

	— Мене назвали на честь батька, — сказав Ніл. — Абрам — моє друге ім'я, мати користувалася ним, коли хотіла захистити мене від його справ. — Під цим ім'ям він грав у Малій Лізі, інакше тренер просто не випустив би його на поле. Як дивно воно звучало зараз — ніхто не називав Ніла Абрамом уже вісім років. — Запитай Кевіна, якщо не віриш. Він знає.

	— Може й спитаю.

	Ніл замовк, але Ендрю його не відпускав. На очах у таких людей Ніл не міг оголити торс. Натомість він узяв одну руку Ендрю і сунув собі під футболку, притиснувши долоню до потворної сітки шрамів. Погляд Ендрю впав на живіт Ніла, наче він побачив понівечену шкіру крізь темну тканину.

	— Тепер розумієш? — спитав Ніл. — Хоч би що Ріко творив, я не кину Кевіна. Коли ти повернешся, ми будемо тут обоє.

	Пальці Ендрю під футболкою здригнулися.

	— Дехто мені збрехав. Для хлопчини в бігах мітки грубуваті.

	— В історії, яку я тобі розповів, майже все правда, — сказав Ніл. — Може, деякі важливі подробиці я й опустив, але, гадаю, тебе це не дивує. Якщо ми переживемо цей рік і тобі все ще буде цікаво, спитай мене про це. У нашій грі в секрети саме твоя черга ставити запитання.

	Ендрю відсторонився і схрестив руки на грудях; задумливо постукав пальцями по плечу. Нарешті реготнув, знову підійшов до Кевіна і розплився в посмішці. Про ім'я Ніла він не запитав, а натомість сказав англійською:

	— Треба погоджуватися, так?

	Кевін дивився на нього так, наче проковтнув камінь. Не чекаючи відповіді, Ендрю звернувся до Бетсі:

	— Бі, я піду гляну, чи не помер там Нікі, і можемо їхати, гаразд? Чим раніше почнемо, тим швидше покінчимо з цим лайном.

	— Можеш зачекати на Аарона, — запропонував один із незнайомців. Ніл здогадався, що це Вотерхаус, адвокат близнюків. — Я зараз поїду за ним.

	— Нема коли, — відмахнувся Ендрю. — Захоче побачитися, хай займає чергу.

	Він рушив коридором до кімнати Нікі. Простеживши за дверима, що зачинилися, Бетсі уважно подивилася на Ніла. Щоб не зустрічатися з нею очима, він перевів погляд на Кевіна. Кевін, своєю чергою, дивився на Ваймака, наче розраховував, що той покладе всьому цьому кінець. Не зважаючи на нього, Ваймак пішов проводжати юристів. Повернувся він уже один, і Ніл поцікавився:

	— То що на рахунок Аарона?

	— Вотерхаус вважає, що доб'ється звільнення Аарона під заставу до суду, — сказав тренер. — Заставу, якщо потрібно, запропонувала внести мати Метта. Учора ввечері Вотерхаус хотів повідомити про це Ааронові, але той відмовився від зустрічі. Сподіваюся, коли він дізнається новину, — Ваймак смикнув підборіддям, маючи на увазі майбутній від'їзд Ендрю, — настрій у нього зміниться, хоча від цих двох чого завгодно можна очікувати. До речі про непередбачуваних засранців: коли це сталося?

	— Ви про що? — перепитав Ніл.

	Ваймак зміряв його поглядом.

	— Забудь.

	— Не можу повірити, що ви відсилаєте Ендрю, — досить різко промовив Кевін.

	— З формальної точки зору це роблю не я, — відповів Ваймак, — а Бетсі. Віриш ти чи ні, не має значення. Питання вже вирішено.

	— А як же сезон? — Не відставав Кевін. — І як на рахунок Ріко?

	— Як щодо Ендрю? Спробуй хоч на хвилинку подумати про когось і про щось, крім себе самого. — Ваймак зробив паузу, бажаючи переконатися, що закид діяв. — Розумію, Кевіне, тобі страшно, але Ендрю без реабілітації ніяк. Поки він не розібрався зі своїми проблемами, толку від нього нуль, а він не зможе з ними розібратися, якщо й далі стирчатиме під цими чортовими таблетками, і тобі самому це відомо.

	Помовчавши кілька секунд на випадок, якщо Кевін захоче висловитися, Бетсі сказала:

	— Девіде, я поки не знаю, скільки часу піде на оформлення Ендрю до лікарні, тож, мабуть, не варто чекати на мене.

	— Нічого, ми зачекаємо, — сказав Ваймак, але Бетсі лише похитала головою.

	Звук дверей, що відчинилися в коридорі, відвернув увагу тренера. Побачивши Ендрю, Ваймак невдоволено скривився:

	— Ти ж сказав, що підеш перевірити, як там Нікі. Я думав, ти хоч ненадовго затримаєшся, щоби все йому пояснити.

	— Тренере, знаєте приказку про того, хто думав? — Ендрю з усмішкою засунув руки в кишені джинсів. — Кров'ю він не спливає, тому я сказав, що повернусь пізніше і ми поговоримо. З технічної точки зору це ж правда, так? Якщо Нікі щось не подобається, нехай Ніл розгрібає. Бі, їдьмо.

	Ваймак провів їх поглядом до самих дверей і лише тоді гукнув:

	— Ендрю! Не залишай мене наодинці із цими дебілами надовго. Я вже надто старий, щоб витирати їм соплі.

	— Ох, тренере, як я вас розумію, — озвався Ендрю.

	Бетсі зачинила двері за собою та Ендрю. Ніл розчув гул двигуна її авто, а потім все стихло. Ендрю поїхав.

	Будинок огорнула важка, майже задушлива тиша, але тривала вона недовго. Ваймак витяг з кишені пачку цигарок і витрусив одну на долоню. Він уже майже підніс її до рота, але підняв очі на Ніла. Той без вагань узяв сигарету. Ваймак запропонував йому ще й запальничку. Ніл перехопив цигарку пальцями іншої руки, прикурив і відігнав від обличчя тонку цівку диму.

	— Послухай, — почав Ваймак, — знаю, я завжди просив усіх вас з особистими проблемами звертатися до Бетсі чи Еббі. Я казав, що те, що відбувається за межами поля, — не моя справа. Сподіваюся, ти вже зрозумів, що все це була тільки балаканина. Втішати я не майстер, але можу вислухати.

	— Мені нічого сказати, — знизав плечима Ніл.

	— Зараз, може, й нічого, але пропозиція діє безстроково. Подумайте вдвох, чим ми можемо допомогти, та поділіться міркуваннями. Завтра зберемося всією командою і прикинемо як далі жити, але вам необов'язково чекати до завтрашнього дня. Так, начебто все сказав, піду зроблю пару дзвінків. Посидьте тут без мене?

	Кевін мовчав, тому відповісти довелося Нілу:

	— Так, тренере.

	Ваймак пішов дзвонити на вулицю. Ковзнувши поглядом по похмурому обличчю Кевіна, Ніл хотів було провідати Нікі, але зрозумів, що душевних сил на це не вистачить, а тому вирушив на кухню. Поклав сигарету на край столу і знову зайнявся приготуванням сніданку. Він встиг обсмажити кілька порцій бекону, коли за стіл сів Кевін.

	— Ріко порве нас на шматки, — сказав він.

	— Можливо, — погодився Ніл.

	Нікі з'явився, коли він знімав зі сковороди останні скибочки. Окинувши Ніла та Кевіна коротким поглядом, Хеммік зник. Прислухавшись до кроків на сходах і коридорі, Ніл зрозумів, що він шукає Ендрю. Коли Нікі пішов на другий поверх, Ніл утвердився у своїй здогадці. Хеммік, однак, майже відразу ж повернувся, а за ним маячила Еббі. У руці він стискав телефон, але наче вже й забув про це. Нерішуче застигши у дверях, Нікі переводив очі з Кевіна на Ніла.

	— Де він?

	— Бетсі забрала, — повідомила Еббі. — Збирається зняти його з таблеток.

	— Ох, слава богу, — хрипко пробурмотів Нікі.

	Судячи з виразу обличчя Еббі, це рішення, як і раніше, викликало у неї тривогу, проте вона розсудливо промовчала. Нікі перетнув кухню і важко опустився на стілець. Кинув телефон на стіл, сховав обличчя у долонях. Еббі сіла поруч і обняла його за плечі. Нікі мовчки притулився до неї. Уклавши підборіддя йому на маківку, Еббі подивилася на Ніла. Той відвернувся і почав готувати яєчню.

	За кілька хвилин повернувся Ваймак, і всі п'ятеро приступили до сніданку — найнезручнішого на пам'яті Ніла. За цей час на телефон тренера надійшло не менше тридцяти повідомлень. Ваймак читав кожне і не відповідав. Ніл очікував, що Еббі висловиться щодо настирливих звуків, але та вдавала, що нічого не помічає.

	Після сніданку час тягнувся нестерпно довго. Нарешті Вотерхаус привіз Аарона. Обидва сіли з Ваймаком та Еббі, щоб обговорити умови, на яких випустили Аарона. Ніл, Нікі та Кевін підслуховували з коридору. До суду Аарон міг перебувати на волі, але труднощів чекало ще багато. Домовилися про те, що Вотерхаус підтримуватиме з ним зв'язок і надсилатиме на підпис потрібні документи.

	Своєю чергою, Аарону потрібно було повідомити адвоката, якщо він збереться покинути штат. Щодо решти, думка Вотерхауса була досить оптимістичною.

	Скрип диванів підказав, що розмова закінчена. Нікі та Кевін поспішно ретирувалися. Ніл залишився на місці, пропустив Ваймака з Вотерхаусом, а потім зайшов до вітальні. Еббі та Аарон сиділи на одному дивані, але відстань між ними говорила сама за себе. Поклавши лікті на коліна, Аарон дивився на підлогу.

	— Аароне, — обережно покликала Еббі.

	— Ідіть, — відповів він.

	Еббі підвелась і попрямувала до дверей. Біля порога вона простягла руку, ніби хотіла вивести Ніла в коридор, проте він ухилився і підійшов до Аарона. Еббі не йшла, мабуть, чекаючи, що Аарон прожене і його, але Аарон мовчав. Ніл запитливо глянув на Еббі, вона хитнула головою і зникла. Переконавшись, що вона пішла, Ніл сів перед Аароном навпочіпки.

	— Він уже поїхав? — спитав той.

	— Так, — підтвердив Ніл. — Вони пропонували йому дочекатися, але він відмовився. Не хотів із тобою розмовляти.

	— Теж мені новина, — з млявим глузуванням промовив Аарон.

	— Жалкуєш хоч трохи? Ти позбавив його сім'ї.

	Якби поглядом можна було вбити, від Ніла б зараз залишилася лише купка попелу.

	— Ця людина не була його сім'єю.

	— Пара підписів, і Дрейк за законом став би братом Ендрю. Але я не про нього, а про його батьків, Річарда та Кес Спір. Вони збиралися всиновити Ендрю. Заради цього він був готовий миритися з незручністю, якою вважав Дрейка.

	— Незручністю? — повторив Аарон, повільно підводячись на ноги. — Ах ти, єбаний...

	— А тепер Дрейк мертвий. Думаєш, Кес колись пробачить Ендрю? І неважливо, що Дрейк йому заподіяв, вона все одно дивитиметься на Ендрю і думатиме, що її син загинув через нього.

	— Мені начхати. — Аарон різко сіпнув рукою. — Начхати, навіть якщо Ендрю взагалі перестане зі мною розмовляти. Начхати на Кес, Дрейка та всіх інших. А на те, що зробив Дрейк, — ні. Якби можна було воскресити його і ще раз убити, я б так і зробив.

	— Добре, — тихо сказав Ніл. — Отже, тепер ти розумієш, чому Ендрю вбив твою матір.

	Ось чого Аарон ніяк не очікував почути. Він був такий злий, що не відразу зрозумів сенс сказаного Нілом, а коли зрозумів, то здивовано відсахнувся.

	— Чому він... Що? Це зовсім інша річ. Він зробив це не заради мене

	— Заради тебе. Він сам мені сказав, я його навіть не питав, — спокійно промовив Ніл. — Він попереджав, що якщо вона не припинить тебе бити, буде гірше, але вона не слухала. Йому просто не залишалося нічого іншого, крім як позбутися її. Так само, як тобі вчора, правда? Дрейк завдав Ендрю болю, і ти зупинив його. Тільки ось я трохи прибрехав, — продовжував він. — Якщо ти злишся на Ендрю через те, що він зробив, то він на тебе — ні. Мені просто треба було, щоби ти зрозумів.

	— Ти нічого не знаєш.

	— Я знаю, що у тебе час усе обдумати. Коли Ендрю повернеться з ясною головою, вам доведеться поговорити, і розпочинати цю розмову треба не з Дрейка, а з вашої матері. І забираймося вже з цього міста.

	Речей у них майже не було, тож із собою вони забрали лише мізерні рештки провізії. Стоячи на ґанку, Ніл дочекався, поки Нікі зачинив двері, а потім запропонував:

	— Я можу сісти за кермо, а ти, якщо хочеш, сідай ззаду з Аароном.

	— Ендрю не дозволяє... — Нікі осікся, згадавши, що Ендрю віддав ключі від машини Нілу. Він на мить задумався, потім кинув погляд на Аарона і погодився: — Так. Спасибі.

	Ідучи двором, Ніл витяг з кишені в'язку ключів, на якій висів і дармовис від авто. Знявши блокування, він поклав ключку в багажник. Ваймак та Еббі стояли по обидва боки від пікапа тренера, чекаючи, поки Лиси сядуть в машину. Ніл мовчки зайняв місце водія та грюкнув дверцятами. Для Ваймака та Еббі це, очевидно, послужило сигналом: вони теж сіли в авто, і Ваймак завів двигун. Ніл вирулив із під'їзної доріжки першим; Нікі напівуголос пояснив, як дістатися до шосе, потім замовк, і в салоні запанувала тиша.

	Їхати до Пальметто було не більш як годину, і все ж таки Нілу ця подорож здалася чи не найдовшою і найбільш виснажливою за все життя. На під'їзді до кампусу машина Ваймака у дзеркалі заднього виду зникла, а Ніл продовжив рухатися Об'їзною дорогою. Очікуваного полегшення від вигляду «Лисячої вежі» він не відчув: на нього чекали не тільки рідні стіни, а й зустріч з іншими Лисами, а на пояснення з товаришами по команді у нього сьогодні просто не було сил. Ніл навіть хотів було втекти на пробіжку, не заходячи в корпус, але потім відмовився від цієї думки: адже він пообіцяв Ендрю не відходити від Кевіна, а значить, доведеться разом з ним і кузенами піднятися нагору.

	Мабуть, Ваймак та Еббі попередили старшокурсників дзвінком, бо ті вже зустрічали тих, хто повернувся біля ліфта на третьому поверсі. Побачивши їх у повному складі, Ніл трохи здивувався — стосунки у старшокурсників і близнюків завжди були напруженими. З'явилася навіть Елісон; виглядала вона радше невдоволеною, ніж засмученою, але вважала за потрібне прийти. Судячи з усього, подібного не очікували й супутники Ніла — коли він зупинився, щоб пропустити їх уперед, усі троє теж завмерли, як укопані.

	З хвилину обидві групи мовчки дивилися один на одного, не знаючи, з чого почати, потім Метт ступив убік. Тільки тепер Ніл помітив Кейтлін — до цього вона ховалася за широкою спиною Метта. Вигляд у неї був змучений і розгублений, наче вона не знала, як її приймуть. Кейтлін хвилювалася даремно: побачивши її, Аарон майже відштовхнув Нікі. Дівчина кинулася до нього й обвила руками його шию. Аарон вчепився в неї, мов у свою єдину опору, а вона уткнулася обличчям йому в плече і щось глухо забурмотіла. Аарон мовчав, та Кейтлін його не відпускала.

	Рене підійшла до Нікі й обійняла його, коротко і міцно.

	— Як ти?

	Нікі без слів похитав головою. Рене знову обняла його, цього разу за пояс, і пригорнулася до нього, по-дружньому підтримуючи. Вона подивилася на Кевіна, але Кевін не бачив нікого, крім Аарона та Кейтлін, і тоді Рене перевела очі на Ніла. Наступної секунди вона помітила ключку, яку він забрав з машини, і після того, як Рене затримала на ній погляд, він зрозумів, що Ваймак повідомив старшокурсникам, чим саме Аарон розтрощив череп Дрейка.

	— Заберімося звідси, поки народ не рушив до їдальні, — сказав Ніл, щоб Рене не встигла до нього звернутися. — Нікі та Аарону сьогодні не потрібна чужа увага.

	Рене кивнула і повела Нікі коридором. Проходячи повз Кейтлін, вона торкнулася її плеча, запрошуючи з собою, але чекати не стала. Ден і Метт зникли в кімнаті дівчат, і тільки Елісон продовжувала стояти біля ліфта, уперши руки в боки. Вона проводила чотирьох молодших Лисів поглядом, але не зронила жодного слова. Біля дверей у кімнату Ніл обернувся на Аарона. Переконавшись, що Кейтлін веде свого бойфренда за руку, він ступив усередину.

	Елісон увійшла останньою і замкнула двері. Пропустивши її, Ніл трохи посунувся і почекав, поки всі розсядуться. Журнальний столик був заставлений пляшками зі спиртним та чистими склянками. Ден розлила випивку, Метт передав склянки всім по черзі. Коли він простяг склянку Нікі, той стиснув його зап'ястя.

	— Спасибі, — тихо, але з запалом промовив Нікі. — Не знаю, чому ти це зробив, але дякую.

	— Мама каже, що все ще перед вами у боргу, хлопці, — сказав Метт. — Торік тренер не взяв її гроші, і вона вирішила, що зараз саме той випадок, коли можна виручити команду.

	Якщо мати Метта вважала, що внести заставу за Аарона — значить віддати борг близнюкам, які рік тому накачали Метта наркотиками, вона така ж хвора на голову, як і Лиси, подумав Ніл. Дякую, звичайно, цій жінці за фінансову допомогу, і все ж таки Ніл волів би з нею не зустрічатися.

	З усієї компанії стояти залишився лише він сам. Ден подивилася на нього, зрозуміла, що відклеюватися від дверей він не має наміру, і заговорила, звертаючись до молодшокурсників:

	— Послухайте, я знаю, що між нами чимало розбіжностей та спілкуватися буває непросто. Але ми всі Лиси, ми — команда. Що зачіпає одного, зачіпає й усіх, і долати труднощі ми повинні всі разом. Якщо ми можемо чимось допомогти, хлопці, просто дайте знати. Хочете, щоб вам дали спокій, налили випити або просто вислухали, — тільки скажіть. Ми з вами цілком і повністю.

	Це було б чудово, якби не було так страшно. Саме цього Ден і Метт чекали весь семестр: приводу нарешті об'єднати команду. Ніл міг би пишатися Даніель, що вдало скористалася моментом, тільки от говорила вона з такою щирістю, що, швидше за все, скористалася моментом, сама того не усвідомлюючи.

	— Не знаю, чули ви від тренера чи ні, але все вже в новинах. — Метт перевів погляд з Нікі на Аарона. — Народ підходить, питає.

	— Усім хочеться свіжих пліток, — зневажливо скривився Аарон.

	— Така людська натура, — зауважила Елісон. — Міг би й задовольнити чужу цікавість.

	— Та пішла ти.

	— Припиніть. — Ден кинула на Елісон застережливий погляд.

	Вона спізнилася: Аарон уже почав підводитися з-за столу. Ден хотіла заперечити, але побачила, що він так само міцно тримає за руку Кейтлін. Можливо, допомога Лисів Аарону і не була потрібна, але підтримки близької людини він зараз потребував як ніколи й сам чудово це розумів. Парочка вийшла не обертаючись; Кейтлін щільно зачинила за собою двері. Ніл замкнув їх і повернувся на своє місце у дверях вітальні. Нікі дивився на свою склянку з таким виглядом, ніби його зараз знудить; Кевін свердлив поглядом дальню стіну, наче на ній були написані відповіді на всі запитання.

	Рене пересіла на місце, що звільнилося, і притулилася плечем до Нікі.

	— Хочеш про це поговорити?

	— Я вчора весь вечір говорив з Бетсі, а сьогодні вранці — з Еріком, зараз просто більше не можу. Може пізніше. Так.

	— Кевіне? — Запитала Ден.

	— Не треба було відвозити Ендрю, — глухо промовив він.

	Нікі глянув на нього з жахом.

	— Ти ж це не серйозно?

	— Тебе найбільше дратували його таблетки, — підтримала Ден. — Що змінилося?

	— Час, — підказав Ніл. — У зимовому сезоні залишилося дві гри, і у нас усі шанси потрапити у весняну серію. Якщо комітет вирішить, що Ендрю вибув зі складу, ми не проходимо за кількістю гравців. Нас викинуть із турніру, і прощавай, сезон. Готовий посперечатися, Ріко перший почне знущатися з нас, якщо це станеться. Ось чого боїться Кевін.

	— Та хер із ним, із сезоном, — збуджено втрутився Нікі. — Вибачте, але Ендрю — мій двоюрідний брат, і заради нього я готовий відмовитись від усіх чемпіонатів. Якби Бетсі залишила його на таблетках після того, що сталося, я б… — Він красномовно махнув рукою.

	— Бачу, ти тієї самої думки, — кинув Нілу Кевін.

	Ніл спрямував на нього безпристрасний погляд.

	— Затримайся ти тоді трохи довше, ти, може, й зрозумів би, чому сезон мене вже не хвилює. Кевіне, ти чув його сміх там, у спальні? А він сміявся, — продовжував Ніл, не звертаючи уваги на спотворене болем обличчя Нікі й швидкий погляд, яким обмінялися Ден і Метт. — Сміявся ще до того, як Дрейк звалився на підлогу. Так що так, я готовий пожертвувати сезоном. А після всього, що Ендрю для тебе зробив і чим заради тебе ризикував, ти по-людськи мусиш вважати так само.

	— Все дуже непросто… — почав Кевін.

	— Тоді спрости, — відрізав Ніл.

	Кевін замовк. За хвилину він почав пити по-справжньому. Інші швидко його підтримали. Наступні дві години Ніл та Рене спостерігали, як товариші по команді намагаються впитися до нестями. Вони замовили їжу, хоча особливого апетиту ніхто не мав. Кур'єр, який доставив замовлення на стійку чергового, набрав номер Рене, і вона разом із Нілом спустилася на перший поверх забрати пакети. У вестибюлі було чимало народу, і Ніл не міг не помітити, що з появою Лисів жваві розмови відразу стихли. На щастя, дурнів, що зважилися лізти до них із розпитуваннями, не знайшлося.

	Коли вони знову опинилися в самоті ліфта, Рене подивилася на Ніла:

	— А ти, Ніле? Ти як взагалі?

	— Я в порядку, — буркнув він, і на цьому бесіда зайшла в глухий кут.

	Закуска трохи протверезила компанію, але ненадовго. На очах Ніла Лиси відключалися один за одним. Він думав, що дівчата перейдуть до своєї кімнати, але пішла лише Елісон. Ден заснула на дивані, згорнувшись калачиком біля Метта, Рене клювала носом на підлозі поряд з Нікі та Кевіном. Ніл, єдиний, хто не вирубився, слухав, як їхнє дихання поступово вирівнюється, а потім перемістився до дверей і сів у кутку — так, щоб упертись спиною в стіну і водночас бачити товаришів. Спати, підтягнувши коліна до грудей, було не дуже зручно, але він поклав лоба на руки й зусиллям волі відігнав усі думки.

	Ранкові тренування, як правило, починалися о шостій годині, проходили у спортзалі та включали кардіо- та силові вправи. Сьогодні Ваймак зсунув час на десяту ранку і наказав зібратися на стадіоні. Нікі мучився похміллям, тому за кермо довелося сісти Нілу. Попри пару зайвих годин сну, вчора Лиси добряче перебрали й зараз, в роздягальні, ледь кліпали каламутними очима. Відсутності Аарона ніхто не здивувався, і Ваймак із цього приводу також нічого не сказав. Зранку не знайшовши Аарона в кімнаті братів, Ніл здогадався, що він, мабуть, провів ніч, забившись кудись із Кейтлін.

	— Отже, щодо сезону, — оголосив Ваймак. Хоч би які трагедії траплялися у Лисів, він був зобов'язаний підтримувати команду в робочій формі. — Учора я майже цілий день спілкувався із тренерами першого дивізіону, пояснював нашу ситуацію. Насамперед я поговорив з тренером Ріманном.

	Прізвище здалося Нілу невиразно знайомим, але він занадто втомився, щоб ритися в пам'яті. Зважаючи на те, як пожвавилися решта, згаданий тренер мав авторитет. Особливий інтерес виявив Кевін.

	— Сьогодні комітет проведе відеоконференцію, де визначить статус нашої команди. Не знаю, що вони вирішать. Ендрю з університету ніхто не відраховував. Керівництво клініки та деканат дозволили йому закінчити семестр та скласти іспити віддалено. Це означає, що його контракт із «Лисами» чинний і ми не порушуємо правил. З іншого боку, якби Ендрю отримав травму, справа була б простішою. Травму можна залікувати, і терміни відновлення, як правило, більш-менш зрозумілі. З реабілітацією все не так однозначно. Попри це, — продовжував Ваймак, — тренер Ріманн встав на наш бік. Він пообіцяв, що виступить на нашу підтримку та спробує переконати решту.

	Ніл нарешті згадав. Джеймс Ріманн був головним тренером «Троянців», команди ексі університету Південної Каліфорнії, що входила до «великої трійки» НССА. «Троянці» хоч і поступалися «Воронам» Едгара Аллана за очками, зате славилися бездоганною спортивною поведінкою. Сім років поспіль вони отримували нагороду «За силу духу», при цьому на їхньому рахунку не було жодної червоної картки — неймовірне досягнення з огляду на солідну історію та високий рейтинг команди. Цілком логічно, що саме до тренера «Троянців» Ваймак звернувся насамперед.

	— На сьогодні практично всі команди першого дивізіону одностайні: «Лиси» мають дограти сезон до кінця.

	— Що? — Ден ледь не поперхнулася. — З чого це раптом? Раніше нас ніхто не підтримував.

	— Яка різниця з чого, — заперечив Метт. — Якщо вони підтримають нас перед комітетом, то мене все влаштовує.

	— Може, це знущання? — Припустила Елісон. — Занадто багато команд в окрузі ми вибили цього року. Вони хочуть, щоб ми продовжували грати й, нарешті, програли, й повернулися туди, де нам місце. У такому разі ми, навпаки, втремо їм носа. У нас є Рене, і цього достатньо.

	— Підтримка команд ще нічого не гарантує. — Ваймак виставив долоні, охолоджуючи запал Лисів. — Комітет вислухає їхню думку, але погоджуватися не зобов'язаний. Я просто хотів, щоб ви знали: ми ще маємо шанс поборотися. А значить, сьогодні тренуємося так, начебто нас уже допустили до ігор, усім ясно? Переодягайтеся та виходьте на поле. Бігатимете стільки кіл, скільки разів ви скаржилися, що НССА нас не підтримує.

	— Боже, то це ж на цілий день! — Простогнав Нікі.

	— Тим паче нема чого тягнути, — відрубав Ваймак. — Ворушіться, нероби.

	Незважаючи на гучні погрози, він задовольнився п'ятьма кілометрами, після чого дав команду завершити пробіжку. Лиси зробили групову розтяжку, надягли захисне екіпірування і приступили до тренування. Ваймак ганяв їх до полудня, потім передав кермо правління Ден і вирушив на відеоконференцію з КРЕ. Думка про те, що тренер у ці хвилини відстоює право команди продовжити сезон, неабияк відволікала, проте Даніель не давала Лисам розслабитися, так що особливо замислюватися було ніколи.

	Ваймак був відсутній майже годину, а після повернення забарабанив у прозору огорожу, показуючи, що тренування закінчено. Він не чекав, поки вони вийдуть у роздягальню, і натомість сам вийшов на поле. Лиси завмерли, боячись поворухнутися і навіть зітхнути. Непроникне обличчя тренера лише посилювало їхню тривогу.

	Ваймак наблизився до Ден і жестом покликав усю команду. Ніл разом з іншими став у тісний гурток; душа в нього пішла у п'ятки. Вчора він сказав Кевіну те, що думав: він не хотів, щоб сезон для «Лисів» закінчувався раніше, і, звичайно, не хотів пропускати весняний чемпіонат, але відправка Ендрю до клініки була правильним рішенням.

	— Завтра зустрічаємося тут о шостій ранку, — сказав Ваймак. — У п'ятницю нам потрібна перемога.

	Ден з тріумфальним криком застрибнула на нього, решта Лисів купою навалилися зверху. Ніл майже не чув обурених вигуків Ваймака — він дивився на Кевіна, який розгублено відступив назад, наче не вірив своїм вухам. Відчувши на собі чужий погляд, Кевін обернувся. Він зібрався щось сказати, але в цей момент увагу Ніла перехопив Хеммік, що радісно налетів на нього. Ніл вирішив, що поговорить з Кевіном пізніше, і дозволив товаришам по команді затягти себе до спільного свята.





Розділ чотирнадцятий


	У середу вранці Аарон з'явився на тренуванні. Він нікому не сказав жодного слова, навіть Нікі або Ваймаку, але прийшов. Коли настав час вечірнього тренування, він, як належить, стояв біля авто, і Нікі знову попросив Ніла сісти за кермо. Це не допомогло — кузени, що сиділи разом на задньому сидінні, не розмовляли один з одним. Нікі, втім, був готовий до такої прохолоди між ними. Того дня старшокурсники нарешті помітили, хто водить машину Ендрю, і Метт не проґавив відразу ж про це запитати.

	— Нікі хоче приділяти Аарону більше часу, — пояснив Ніл.

	— Коли Ендрю дізнається, що ти їздиш на його тачці... — Метт промовисто замовк, не закінчивши фразу.

	— Він знає, — сказав Ніл. — Він сам віддав мені ключі.

	Метт здивовано витріщив очі. Відкрив рота, потім знову закрив. Коли Ніл з нерозумінням насупився, Метт лише похитав головою, і тема була закрита.

	Увечері Ніл попросив Бойда навчити його битися. Прохання здивувало Метта, але він погодився, і решту вечора вони прикидали, де і коли могли б займатися. Тренування з ексі забирали майже весь вільний час, а крім того, Ніл продовжував їздити на стадіон із Кевіном ночами. На щастя, в обох двічі на тиждень між парами випадало вікно. Метт пообіцяв прикупити для Ніла пару боксерських рукавичок, коли наступного разу вибереться до міста.

	Четвер майже повністю повторив середу, хіба що за вечерею в їдальні до Лисів приєдналася Кейтлін. Мабуть, Аарон заздалегідь попередив про це Нікі — той і оком не моргнув, коли Кейтлін підійшла до столу з підносом у руках. Кевін відреагував більш явно, хоча його погляд був не осудливим, а радше оцінювальним. Кейтлін спочатку нервувала, але швидко освоїлася і протягом усієї вечері щебетала без упину. Буквально все на світі викликало в неї захоплення, і від цього розмови з нею трохи втомлювали, але Аарон у присутності подруги так пожвавлювався, що Ніл просто не міг на неї злитися.

	У п'ятницю відбувся черговий матч. Легкої перемоги не вийшло: відсутність Ендрю та зміна ключки Нілом трохи збільшили шанси суперника, команди юридичного університету. «Лиси» все ж таки виграли з перевагою в шість очок, хоч і не дотягли до власного рекорду сезону, коли перемогли з рахунком одинадцять-два, а на виході з поля Аарона вже чекала Кейтлін.

	Мабуть, надихнувшись їхніми обіймами, у фоє Ден оголосила команді:

	— Треба відсвяткувати.

	Нікі не вагався жодної секунди.

	— Тільки якщо буде випивка.

	Повисла багатозначна тиша. Даніель запросила всіх, але серйозно не розраховувала, що брати теж захочуть взяти участь. На щастя, Рене швидко зорієнтувалася:

	— У нас у кімнаті є якийсь запас. Пляшки початі, але, гадаю, вистачить на всіх.

	Аарон глянув на неї, мов на триголового монстра.

	— У нас із вами різні тусовки.

	— А сьогодні спільна, — заявив Метт. — І Кейтлін із собою приводь.

	— Вона, мабуть, піде кудись із подружками, — заперечив Аарон. — Ми не…

	— «Лисичок» теж можна покликати, — запропонувала Ден. Коли Елісон кинула на неї недовірливий погляд, вона лише знизала плечима: — А що такого? Я тут чотири роки, а поіменно з усіх дівчат знаю людей п'ять, не більше. І це дуже сумно з огляду на те, що вони підтримують команду з самого початку. Не знаю, чи помістимося ми всі у нас у кімнаті, але…

	— В аудиторії на цокольному поверсі повно місця, — подумала Рене. — Навряд чи хтось займатиметься там у п'ятницю ввечері, тож можна шуміти скільки влізе. Аароне, запросиш їх?

	— Ні, — обурено відмовився Аарон, ніби не вірив, що вони продовжують це обговорювати.

	— Слухай, а якщо серйозно, — звернувся до нього Метт, — що ти маєш проти нас? З Ендрю все зрозуміло, але ти? Що ми тобі взагалі зробили?

	— Крім того, що внесли заставу, — люб'язно підказав Нікі. — Аароне, ми йдемо на вечірку.

	Аарон відкрив рота, знову закрив і невдоволено глянув на кузена.

	— Сам будеш пояснювати це Ендрю, коли він повернеться.

	— Чорт, ні. — Нікі вказав великим пальцем у бік Ніла. — Ось він нехай пояснює. Дякую, Ніле, що отримаєш на горіхи за всіх нас. Ти справжній друг. — Нікі радісно посміхнувся, але вираз обличчя Ніла змусив його посмішку згаснути, і він тут же виправився: — Не хвилюйся, ми про всяк випадок відправимо з тобою Рене. Наскільки я пам'ятаю, у них у поєдинках результат п'ятдесят на п'ятдесят, тож, може, й виживеш. Гм. Ніле?

	Можливо, зараз варто було промовчати чи хоча б почекати з питанням, проте Ніл не втримався.

	— Ми насправді... — невпевнено почав він. Хіба не про це говорила Бетсі лише два дні тому? Тоді він був надто злий і роздратований, щоб зрозуміти чи навіть замислитися над її словами, а сьогодні смутно відчував, що це має значення. Тільки яке? Усвідомивши, що Нікі не в змозі прослідкувати за звивистим ходом його думок, він змусив себе вимовити вголос: — …друзі?

	Здавалося, одне-єдине слово подіяло на Нікі як удар під дих. Ніл не встиг розібрати вираз, що промайнув на його обличчі. За мить Хеммік знову посміхався, при цьому очі його залишалися холодними. Ніл уже хотів було перепросити, але тут Нікі простягнув руку в рукавичці й скуйовдив йому волосся.

	— Ти мене колись до могили доведеш, — сказав він. — Так, крихітко, ми друзі. І ти з нами, подобається тобі це чи ні.

	— Якщо ви закінчили, — зазирнув у дверний отвір Ваймак, — тягніть свої дупи в душ. З вас піт так і ллє, смердючки, і взагалі у мене є справи цікавіші, ніж спостерігати за вашими всенародними зборами.

	— Так, тренере.

	Лиси розійшлися по роздягальнях, проте Ніл навіть у душі продовжував обмірковувати недавню розмову. Стоячи під струменями води, він довго роздивлявся долоні. Що могли означати ці слова? Що вони могли означати для такого, як він? Попереду на нього чекає проблема в особі Ріко, на п'яти наступає тінь батька, і через шість місяців він, Натаніель, назавжди поховає «Ніла Джостена». Чи є у нього друзі, чи нема — все одно. Але чи буде йому боляче? Він не знав, і існував лише один спосіб це перевірити.



	* * *

	День подяки пройшов непомітно. Метт вирушив до матері, Ден вирішила відвідати колишніх подруг по стрип-клубу, Елісон поїхала разом із Рене. Старшокурсники лише раз поцікавилися у Ніла, чи поїде він на свята додому, а дізнавшись, що ні, про причини не допитувалися, і йому не довелося видумувати чергову брехню. П'ятиденні канікули пройшли для нього в «Лисячої вежі» в компанії Кевіна, Нікі та Аарона. Половину часу вони присвячували тренуванням на стадіоні, іншу половину — байдикуванням в гуртожитку.

	Сам День подяки вони відзначали в Еббі. Звичайно, не обійшлося без появи Ваймака, і ранок вони провели за кавою та переглядом параду по телевізору. Щойно трансляція закінчилася, всі зайнялися справами. Еббі розподілила обов'язки між гостями, а Ваймака забрала з собою на кухню.

	Години до третьої обід був готовий. На запитання Нікі про улюблену страву Ніл міг би збрехати й назвати будь-яку традиційну їжу, проте чомусь чесно зізнався, що ще жодного разу не відзначав День подяки. У його сім'ї свята були не в пошані. Нікі, зрозуміло, сприйняв це як страшну трагедію.

	Причини розладу Хемміка Ніл не зрозумів. Побачивши його незворушний вираз, Нікі пояснив:

	— Важлива не їжа, важлива родина. Не обов'язково та, у якій ти народився, а та, яку ми вибираємо самі. Ось ця, — наголосив він, вказавши жестом на усіх присутніх. — Люди, яких ми впускаємо у своє життя, котрі нам важливі.

	— Взагалі-то я тут їм, — скривився Ваймак.

	— Тренер у нас зовсім позбавлений сентиментальності, — повідомив Нілу Нікі. — Не знаю, що Еббі в ньому знайшла. Мабуть, він неймовірно вправний у...

	— Ще одне слово, і митимеш посуд, — попередила Еббі, і Нікі розсудливо закрив рот.

	Зі столу прибирали всі разом, оскільки після приготування всіх страв кухня Еббі неабияк постраждала. Потім кожен ліг там, де знайшов вільне місце. Ніл був упевнений, що не зможе їсти щонайменше місяць, але решта вирішила випити вина. Нікі, який жодного разу не бачив, щоб Ніл з власної волі вживав спиртне, з надією запропонував келих і йому.

	— Навіть у свята не п'єш? — спитав він, почувши відмову.

	— Він неповнолітній, — нагадала Еббі.

	— Аарон із Кевіном теж, але їх ви не зупиняєте, — зауважив Нікі.

	— Але й не заохочую, — парирувала Еббі.

	Кевін стежив за цим обміном репліками, сидячи на підлозі та спираючись спиною на телевізійну тумбу. Коли Нікі зітхнув, Кевін вимовив французькою:

	— Я наглядаю за тобою. Якщо хочеш випити, — додав він у відповідь на здивований погляд Ніла. — Не дам тобі бовкнути зайвого.

	— Ти сам за годину накидаєшся, — сказав Ніл. — І хто мене тоді втримає?

	— Тоді я припиняю пити, — спокійно озвався Кевін.

	— Як грубо! — Нікі ображено глянув на обох. — Про що ви зараз говорили? Я жодного слова не зрозумів. Так нечесно.

	— Згадай про це наступного разу, коли на тренуванні почнеш белькотіти німецькою, — сказав Ваймак.

	— Це інше, — заперечив Нікі. — Такий вираз з'являється на обличчі Ніла, тільки коли хтось хоче зробити йому приємне, але ми всі знаємо, що наш Кевін — засранець, яких ще пошукати. То що ти там сказав йому, Кевіне? Може, мені час вставати на захист його честі?

	Кевін не став завдавати собі клопоту з відповіддю. Замість нього відповів Ніл, хоча його слова призначалися більше Дею, ніж Хемміку:

	— Я в порядку. Але все одно спасибі.

	Кевін лише знизав плечима і продовжив пити. Нікі окинув поглядом обох, зрозумів, що пояснень не дочекається, і, театрально зітхнувши, вгамувався. У кімнаті запанувала затишна тиша. На час від'їзду Ніл ледь не засинав, але привіз компанію до гуртожитку цілими та без пригод. Нікі намагався вмовити його залишитися в них — ліжко Ендрю і так порожніло, а крім того, Нікі не хотів, щоб Ніл проводив свято на самоті, — і все ж таки він пішов до себе.

	Кімната здалася йому надто великою і порожньою. Це через цілий день, проведений серед людей, вирішив він. На щастя, втома не дозволила довго розмірковувати — Ніл заснув, щойно його голова торкнулася подушки.



	* * *

	Понеділок ознаменував останній тиждень осіннього сезону. Лиси повернулися з канікул відпочилими та готовими завершити рік на переможній ноті. Вони вправлялися з ярою несамовитістю і не щадили себе в тренувальній грі. Ніл очікував, що ввечері команда, як завжди, розпадеться на дві групи, але якось так вийшло, що на вечерю до їдальні вони з'явилися всі разом. Хто подав цю ідею, Ніл не знав, та його, власне, це й не цікавило; Аарон хоч і завмер побачивши старшокурсників, але чинити опір не став.

	У вівторок з ними вечеряла Кейтлін, а в середу вони вирушили в центр цілим натовпом: всі вісім Лисів, що залишилися, і чотири Лисички. Небагато закладів в цих околицях могли розмістити таку велику компанію, але в улюбленому місцевому ресторанчику їм запропонували зайняти два столики, розташовані через прохід один від одного. Лисички без запитань погодилися сісти по дві за кожен столик, а ось Лисам розібратися було складніше. Очевидним був звичайний поділ: старшокурсники — з одного боку від проходу, брати й Кевін з Нілом — з іншого. Натомість Ніл і Кевін опинилися в компанії Рене та Елісон, а Ден та Метт — за столиком навпроти разом з Аароном та Нікі. І все б нічого, якби між Кевіном і Нілом не затесалася одна з Лисичок. Ніл знав, що дівчину звуть Марісса — він бачив її на грі проти юридичного університету Кемпбелла. І хоч він запам'ятав тільки те, що Марісса — сусідка Кейтлін по кімнаті, їй, судячи з променистої посмішки, було достатньо й цього.

	Ніл майже відразу пожалкував, що заговорив з нею, бо до кінця вечері вона від нього не відлипала. З юних років він звик до коротких ввічливих бесід з незнайомцями по всьому світу, але давно не практикувався і призабув навички. Тепер увесь свій час він проводив у товаристві Лисів, а етап пустопорожньої балаканини вони подолали кілька місяців тому. Розмову про ексі він би ще витерпів, але Марісса без кінця перескакувала з однієї теми на іншу. Навіть сидячи з краю, Ніл почував себе наче у пастці. Коли вечеря закінчилася і всі вийшли на вулицю, він відчув таке полегшення, що в нього навіть трохи закрутилася голова.

	Магазини та крамнички в центрі розташовувалися по обидва боки від довгої вулиці, що відгалужувалась від Об'їзної дороги в районі парку. Щоб повернутися до свого корпусу, Лисичкам потрібно було пройти через парк, тоді як шлях до «Лисячої вежі» лежав прямо, вздовж Об'їзної. На перехресті вони зупинилися попрощатися. Кейтлін закарбувала на губах Аарона ніжний поцілунок на ніч. Ніл відвернувся, щоб не дивитися, і знову побачив перед собою Маріссу.

	— Можу залишити телефон, — запропонувала вона.

	— Навіщо? — здивувався Ніл, який точно про це не просив.

	Посмішка Марісси зблідла — такої відповіді дівчина не чекала. Проте вона швидко вдала, що все гаразд, і торкнулася руки Ніла.

	— Хочу більше про тебе дізнатися. Думаю, ми могли б добре провести час удвох, ти і я. Ніле, ти такий цікавий.

	Вона була не першою, хто так вважав, і все ж таки Ніл задумався, чи не змінить своєї думки про нього Ендрю, коли пройде реабілітацію. Ніл відігнав цю думку, безглузду і непотрібну, і підняв очі на Маріссу.

	— Я не дзвонитиму, — сказав він. — Я спілкуюся тільки з Лисами й більше ні з ким.

	Вона дивилася на нього нескінченно довгу хвилину, потім сказала з байдужістю, яка його анітрохи не обдурила:

	— Якщо передумаєш, ти знаєш, де мене знайти.

	Вона підійшла до Кейтлін, відліпила подругу від Аарона, і Лисички, перейшовши через дорогу, попрямували до кампусу.

	— Жорстко ти її, Ніле, — зауважив Нікі. — Для тихоні ти іноді поводишся як повний придурок. Щоб ти знав, є способи відмовляти дівчатам м'якше.

	— А навіщо? — здивувався Ніл, на що Нікі лише випустив співчутливе зітхання. Ніл сунув руки глибше в кишені й кинув погляд на Ден: — З дівчатами справді треба поводитися ніжно й делікатно? Я думав, вони міцні створіння.

	Ден схвально посміхнулася.

	— Здебільшого — так. Хоча деякі з нас схожі на хлопців: так само до болю самозакохані.

	— Гей! — обурився Метт.

	— Якщо Марісса не має шансів стати твоєю парою на різдвяному бенкеті, можу я зайняти її місце? — несподівано втрутилася Рене. У Нікі з подиву аж рота відкрив, але вона навіть не подивилася в його бік. На запитальний погляд Ніла Рене з усмішкою пояснила: — Мого звичного кавалера, схоже, не буде, а йти одній не хочеться. Що скажеш?

	Ніл зовсім не планував когось запрошувати, але сказав:

	— Добре.

	— Спочатку ти забираєш в Ендрю машину, потім дівчину... — Метт обхопив рукою в рукавичці пальці Ден і глянув на Ніла. — До того ж зіпсував чудовиськ, підбивши їх у вільний час зависати з нами. Дай знати, якщо знадобиться допомога, коли настане час з ним з’ясовувати стосунки.

	— Дякую, з Ендрю я сам впораюся, — сказав Ніл.

	— Та ми це вже зрозуміли, — сухо відповіла Ден і потягла Метта за собою.

	Інші теж поспішили. Лиси йшли швидко, щоб зігрітися, але все одно доволі таки замерзли, поки дісталися гуртожитку. На третьому поверсі всі розійшлися по своїм кімнатам. До нічного тренування з Кевіном залишалося кілька годин, тому Ніл сів за письмовий стіл і обклався підручниками. Метт дістав із холодильника банку пива і теж взявся за домашнє завдання.

	— Не віриться, що рік майже закінчився, — промовив він за кілька хвилин. — З одного боку, цей семестр тягнувся і тягнувся без кінця, а з іншого — коли встигла промайнути осінь? Прикинь, вже майже грудень!

	— Ага, — погодився Ніл, розсіяно малюючи кола на полях конспекту. Перше грудня та остання гра осіннього сезону випадали на п'ятницю. Ранкові тренування розпочнуться лише наступного тижня — Ваймак хоче, щоб у другій половині дня Лиси готувалися до іспитів. Ніл вважав, що нічні поїздки з Кевіном на стадіон продовжаться, як і раніше, хоч між собою вони цього не обговорювали.

	— Чорт, Різдво вже на носі! — Метт, здавалося, був вражений цим відкриттям. — А я ніяк не визначусь, що подарувати Ден. До речі, щодо Різдва: ти вже вирішив, що робитимеш на канікулах? — скрипнуло крісло: Метт озирнувся на Ніла. — Поїдеш додому чи приб’єшся до чудовиськ?

	— Поки не вирішив, — озвався Ніл. — А куди вони збираються?

	— Наскільки я пам'ятаю, минулого року з Німеччини прилітав Ерік, і вони відзначали свято в Колумбії, — сказав Метт. — Це було ще до того, як Кевін прив'язав їх до стадіону, і до того, як… загалом, до всього. Думаю, найближчим часом їм навряд чи захочеться повертатися до Колумбії. Хоча, може, я й помиляюсь. Тобі краще знати.

	— Я не в курсі, — знизав плечима Ніл. — Вони про це не говорили.

	— Тільки не залишайся тут, гаразд? — сказав Метт. — Якщо нікуди податися, можу взяти вас із собою. Мама давно хоче познайомитися із чудовиськами, і місця у неї в хаті вистачить усім. Просто скажи, раптом що.

	Ніл на мить замислився.

	— Гаразд.

	Метт кивнув і знову уткнувся в підручник. Ніл теж повернувся до домашнього завдання, але думки вже розбіглися, і знову зосередитися не виходило. Закінчилося тим, що до приходу Кевіна він малював на полях зошита відбитки лисячих лап.

	Весь час, поки вони їхали на стадіон, Ніл обмірковував пропозицію Метта, хоча озвучити його не наважувався. Кевін — не та людина, з якої треба починати, вирішив він, хоча, якщо поблизу знайдеться стадіон, можливо, Дей і погодиться. Мабуть, найпростіше вмовити Нікі. Як відреагує Аарон, невідомо, але оскільки сім'ї, з якою можна провести Різдво, ні в кого з них немає, варто спробувати закинути вудку. Ніл трохи побоювався зустрічі з матір'ю Метта, але після Дня подяки йому стало цікаво, як святкують нормальні люди. Тобто, настільки нормальні, наскільки до таких можна віднести Лисів.

	— Зберись, — невдоволено промовив Кевін, і Ніл викинув з голови всі думки.



	* * *

	Цього року різдвяний бенкет для команд ексі південно-східного округу проходив в університеті Брекенріджу. На щастя, починався він досить пізно, що дозволило Лисам відіспатися після вечірки на честь закінчення семестру, що відбулася напередодні. Проте в дорозі треба було провести сім годин. Осінній сезон закінчився два тижні тому, і тепер, коли сесія теж залишилася позаду, всі думки Ніла крутилися навколо Ендрю та Ріко. Ендрю лежав у клініці вже п'ять тижнів, і звісток від нього не було. Навіть Бетсі не знала про стан Міньярда з того часу, як відвезла його до Істхейвена. Ніл намагався не думати про це, але виходило погано; до того ж він знав, що сьогодні ввечері Лиси неодмінно почують з цього приводу якусь гидоту від Ріко.

	У Брекенрідж їхня команда прибула однією з останніх. Кевін майже всю дорогу проспав, бо зранку залив у себе рівну кількість кави та алкоголю, але за півгодини до прибуття прокинувся. Решту часу він зберігав гробове мовчання. На під'їзді до стадіону «Шакалів» Ніл обернувся: Кевін розглядав у вікно автобуси інших команд, і, судячи з того, як його перекосило, серед інших він помітив автобус «Воронів».

	Ваймак поквапив своїх підопічних та їхніх супутників з виходом і замкнув дверцята. Озирнувся, клацанням пальців привернув увагу Кевіна.

	— Поглянь на мене.

	Кевін дивився на тренера порожніми очима, Ваймак вказав йому на Ніла та Метта.

	— Бачиш цих двох? Якщо я помічу, що ти відійшов від них далі, ніж на пів метра, то навесні взагалі не випущу тебе на поле. Зрозумів? Вони — твій захист. Стій за їхніми спинами, підійди до мене, якщо треба. А тепер скажи: «Так, тренере».

	— М-м, — промимрив Кевін.

	— Не переживайте, — сказав Метт, — за такої кількості народу він нічого не зробить.

	— Минулого бенкету він докопався до Ніла, — нагадала Елісон.

	Кевін подивився на Ніла. Той спокійно витримав погляд, не видавши хвилювання. Лиси забрали з багажного відсіку святковий одяг і пройшли за охоронцем усередину. Переодягнувшись у туалетній кабінці, Ніл оглянув своє відображення. Поблизу нікого не було, і він нахилився ближче до дзеркала. На секунду вийняв кольорові лінзи, побачив льодяну блакить — справжній колір своїх очей — і зібрався з духом.

	Він пообіцяв Ендрю за жодних обставин не залишати Кевіна і мав намір стримати цю обіцянку. Нехай Ніл сахається від кожного куща, а Натаніель біжить від переслідування, але до Абрама криваві руки батька не дістануться. Ніл воскресить у пам'яті кожне вбивство, яке відбулося в нього на очах, кожну нескінченну ніч, проведену в глухому розпачі, і, не здригнувшись, постане перед Ріко. Це найменше, що він може зробити. І найбільше.

	Стадіон прикрасили до Різдва. На всіх стінах були розвішані яскраво-червоні зірки пуансетії, в кутку стояла висока ялина. Штучна, здогадався Ніл, справжня такого розміру просто не пройшла б у двері. Тяжкі мати під нею захищали покриття поля від подряпин, тут же гіркою були складені невеликі подарунки. Цікаво, теж фальшиві, подумав Ніл, чи справжні, подаровані Шакалами один одному та тимчасово використані як декор?

	Ті, хто відповідав за розсадження гостей, цього разу вчинили мудро, розсадивши «Лисів» та «Воронів» якнайдалі. «Лисам» відвели місця навпроти «Шершнів» з університету Вілкса-Маєрса, і Ніл сів між Рене та Кевіном. Команди не зустрічалися з кінця вересня. Ніл припускав, що колишні суперники поведуться вороже, адже в тому матчі перемогу здобули «Лиси», але оскільки сезон для «Шершнів» уже закінчився, трималися вони галасливо і невимушено.

	Коли всі нарешті зібралися, Тецудзі Моріяма постукав пальцем об бездротовий мікрофон, щоб привернути загальну увагу. Бадьора різдвяна музика стихла, і Моріяма окинув публіку безпристрасним поглядом.

	— Підсумковий рейтинг команд підрахований, — без жодних передмов оголосив він. Власне, це вже не було новиною — спортивні коментатори та тренери весь сезон складали набрані очки, але гості все ж уважно слухали. — За результатами кваліфікаційного відбору на весняному чемпіонаті південно-східний округ представлятимуть чотири команди. Перераховую їх за місцями у турнірній таблиці, від першого до четвертого. Отже, це збірні університетів Едгара Аллана, Пальметто, Брекенріджа та Бельмонта.

	Моріяма передав мікрофон приязнішому тренеру, і той чуттєво виголосив традиційні вітання та побажання. Не чекаючи, поки він закінчить, дівчина з команди «Шершні» перегнулась через стіл і запитала, звертаючись до Ніла і Кевіна:

	— Як, чорт забирай, ви вдвох обійшли брекенріджців?

	— Не вдвох, — заперечив Ніл.

	В очах дівчини ясно читалося, що її не вразила така скромність. Ніл у відповідь лише мовчки знизав плечима. Він розумів її скептицизм, але сказав те, що думав.

	Через те, що команди Пальметто і Брекенріджа завершили сезон з однаковим співвідношенням перемог і поразок — дванадцять до двох, — для підрахунку їх підсумкового рейтингу КРЕ довелося звернутися до різниці між відбитими та пропущеними голами. Той самий метод використовувався у півфінальних іграх, тому передбачити заздалегідь, чи потрапить та чи інша команда у весняний півфінал, було неможливо. Цього разу співвідношення забитих та пропущених м'ячів у «Лисів» виявилося кращим, ніж у «Шакалів», тільки й усього.

	Здебільшого дякувати за це слід лінії оборони, починаючи з незламних воротарів і закінчуючи агресивними захисниками, проте рейтинг залежав ще й від результативності нападників. Цього сезону Кевіну та Нілу за кількістю забитих голів якимось чином вдалося обійти «Шакалів». Як саме вони зуміли це зробити, Ніл не знав та це й неважливо. У серпні «Шакали» приїхали на гру в Пальметто з явним наміром зламати й Сета, і Кевіна, і з того часу Ніл їх зненавидів.

	Друге місце за підсумками сезону, на щастя, означало, що «Лисам» більше не доведеться грати проти «Шакалів». У весняному сезоні всі матчі аж до півфіналу проходили у двох групах, парних та непарних. Команди непарної групи грали щочетверга, а парної — у п'ятницю.

	Немов прочитавши думки Ніла, Нікі видихнув:

	— Дякувати Богу, нам пощастило. Цього року у нас реально є шанс на перемогу.

	— І ми його не проґавимо, — підтвердила Ден. — Ми повинні це зробити. Ми маємо взяти у «Воронів» реванш.

	Шершні обмінялися між собою співчутливими поглядами, але не прокоментували її висловлювання. Офіціанти подали розкішне частування, і команди взялися за їжу. Розмова за столом стала жвавою і галасливою. Кевін вступав у розмову, коли мова заходила про ексі, покидав її, ледь змінювалася тема, і крадькома поглядав у бік «Воронів». Ніл відповідав, тільки якщо до нього зверталися, приділяючи основну увагу Кевіну. Лише до середини бенкету він згадав про іншу свою сусідку.

	— Вибач, — сказав він.

	— За що? — Здивувалася Рене.

	— Не подумай, що я тебе ігнорую.

	— Навіть якщо й так, я не ображуся. Кевіну ти потрібніший.

	Ніл вдячно кивнув головою. Рене посміхнулася і завела розмову з Шершнями, що сиділи навпроти. Ніл нарешті дозволив собі знайти поглядом столик «Воронів» — вперше за вечір. Ворони, за звичкою, не зрадили собі: всі до одного прийшли без супутників і, як завжди, в чорному. На дівчатах були однакові гранатові кольє, на хлопцях — криваво-червоні краватки. Максимум, що Ворони могли дозволити собі на свято, здогадався Ніл.

	Поки їжа в шлунках гостей перетравлювалася, ведучі провели кілька ігор. Потім усі столи, крім одного, з поля прибрали; офіціанти внесли великі чаші з пуншем та пластикові стаканчики. На зміну різдвяним композиціям прийшла ритмічна музика, і поле перетворилося на танцмайданчик. Команди перемішалися між собою. Для більшості гостей сезон завершився, і вони, безперечно, збиралися наостанок повеселитися як слід.

	Аарон і Кейтлін першими розчинилися у натовпі. Нікі завагався, але, по-перше, він прийшов не один, а по-друге, навряд чи міг допомогти, якби Ріко затіяв сварку, тому Ніл переконав його не сіпатися і йти танцювати. Слідом за Нікі потяглася Елісон, яка забрала за собою Рене. Ден і Метт пішли останніми й при цьому зайняли місця на краю танцмайданчика, звідки могли наглядати за Кевіном і Нілом. Зворушений такою опікою, Ніл запитав себе, чи поводилися б вони так само, якби тут був Ендрю, і дійшов висновку, що навряд чи.

	Ваймак цього разу не примушував підопічних до бурхливого спілкування, тому Ніл із Кевіном спокійно трималися осторонь. Кевін був не в настрої святкувати, а Ніл уникав перебувати в оточенні великої кількості людей, знаючи, що в натовпі дуже легко не помітити Ріко і втратити з виду Кевіна. Натомість і він, і Кевін охороняли столик з напоями та потягували пунш.

	Ріко знайшов їх за півгодини, хоча сюрпризом його поява не стала. За спиною Моріями маячив Жан. Кевін, піднісши до губ стаканчик з пуншем, так і завмер. Ніл ступив уперед, затуляючи його собою. Така хоробрість викликала у Ріко посмішку, проте радістю його обличчя не світилося. Гримаса Ріко радше нагадувала вираз обличчя малолітнього психопата, який знайшов беззахисну тваринку, яку можна помучити; на чверть вона складалася з насолоди й на три чверті — зі звірячого голоду.

	— Той факт, що в тебе геть-чисто відсутній інстинкт самозбереження, нескінченно мене засмучує, — сказав Ріко. — Забери з лиця цю усмішку, якщо не хочеш, щоб я її вирізав.

	Ніл не усвідомлював, що теж усміхається — хижою усмішкою, успадкованою від батька. Він прибрав стаканчик від губ, щоб Ріко міг краще її розгледіти.

	— Цікаво подивитись, як у тебе це вийде. Думаєш, я злякався твого ножа? Взагалі-то я син М'ясника.

	— Втретє попався. — Ріко провів великим пальцем по горлянці, одночасно повернувши голову. — Кевіне, я дуже тобою розчарований. Ти обіцяв хазяїнові розібратися, але, бачу, не зробив цього, і мені дуже цікаво чому.

	— Він пробував, — втрутився Ніл. — Не вийшло.

	Ріко притиснув великий палець до його вилиці у тому місці, де в нього самого, Кевіна та Жана були набиті татуювання з цифрами.

	— Зроби нам усім ласку, закрий рота. Твоє нахабство вже коштувало тобі втрати двох товаришів по команді, і ти навіть не уявляєш, що чекає на тебе далі.

	Почувши з вуст Ріко підтвердження його причетності до смерті Сета, Ніл відчув, що закипає. Ендрю та Кевін говорили про це, але Ваймак вважав їхні підозри параноєю. Ніл не вірив Ендрю просто тому, що не хотів, але сумніви переслідували його весь семестр.

	Ніл скинув долоню і продемонстрував Ріко нерухомі пальці.

	— Тремчу від страху.

	— А варто було б, — сказав Ріко. — Думаєш, ти можеш кинути мені виклик, бо я не твій батько, але забуваєш одну важливу річ: я з того клану, якого твій батько боявся. Так, Натаніелю, ще і як боявся.

	Ніл опустив руку і подався вперед.

	— Тільки не тебе, — злісно прошипів він. — Ти ж не частина сім'ї, забув? Ти — вигнанець.

	Розраховуючи допекти Моріямі, Ніл не очікував, що удар виявиться настільки болючим. Такий вираз на обличчі Ріко він бачив уперше, але одразу зрозумів, що щойно підписав собі смертний вирок.

	— Жан, — процідив Ріко, не відводячи погляду від Ніла, — забери Кевіна. Залиште нас.

	— Знайди Метта, — порадив Ніл, помітивши розгубленість Кевіна.

	— Негайно, — поспішив Ріко.

	Жан обійшов його по дузі, схопив Кевіна за руку і на очах у Ніла потяг геть — швидко, але не привертаючи уваги. Ден і Метт, зрозуміло, все це бачили та перегородили їм шлях. Жан застиг, продовжуючи стискати руку Кевіна так міцно, наче від цього залежало його життя. Метт ступив у бік Ріко і Ніла, але Кевін утримав його за плече. Коли Метт грубо скинув її, Ніл жестом показав йому не наближатися. В очах Бойда читалося явне несхвалення, проте він залишився на місці. Ніл знову перемкнув увагу на Ріко.

	— Здається, зачепив за живе.

	Ріко швидше блискавки метнувся до нього, вибив з пальців стаканчик, стиснув зап'ястя, наче кліщами, і скрутив йому руку. Біль обпік до самого плеча. Ледве не охнувши, Ніл перехопив руку Моріями. Відчепити її він не міг, але якби Ріко вивернув його зап'ястя ще на сантиметр, то кістки, певно, хруснули б. Ніл моргав, примушуючи себе згадати побілілі шрами на кисті Кевіна. Тільки так він міг подолати хвилю страху, що підступала до грудей. Коли йому вдалося впоратися з панікою, він змусив себе знову подивитися в обличчя Ріко.

	— Ти не посмієш, — сказав він. — Надто багато людей довкола.

	— Начхати мені на них, — відповів Ріко. — Пес, який кусає руку господаря, заслуговує на смерть. Де й у кого на очах я його приб'ю, не має значення.

	— Я не пес, я Лис.

	— Ти будеш тим, ким я накажу тобі бути.

	— Ми вже говорили про твої оманливі думки.

	— І я попереджав тебе — знай своє місце.

	— Забери руку, Королю.

	— Так, я Король, — погодився Ріко, — і Різдво ти проведеш у моєму замку. На канікули ти їдеш до «Евермору». Ні, — не дав він заперечити Нілу, — не провокуй мене знову. Я — єдина причина, через яку ти ще живий.

	— А ось і ні, — спокійно відповів Ніл.

	Ріко цілу вічність свердлив його поглядом, потім озвірився. Серце Ніла впало в п'ятки: ще до того, як Моріяма це вимовив, він уже знав, що зараз почує, знав, але відмовлявся вірити.

	— Ти це про вашого воротаря? Ну, ти зрозумів, кого я маю на увазі. Малий такий, з бридкими звичками. Він ще намислив собі, що може привласнювати мої речі. До речі, давненько я його не бачив.

	Ріко озирнувся, наче чекав, що Ендрю ось-ось матеріалізується з повітря. Він відпустив руку Ніла, проте той не міг навіть зітхнути, не те що зробити крок назад. Двох, сказав Ріко. Нахабство Ніла коштувало йому втрати двох товаришів по команді, але Сет — це лише одна жертва.

	Ріко знову глянув на Ніла і наставив на нього вказівний палець, наче щось пригадав.

	— А, ну так, я чув, його запроторили до лікарні. Начебто зведений братик відтрахав його до втрати пульсу. Яке неподобство. Яка душевна травма.

	— Припини, — видавив Ніл.

	— Дрейк — цікавий тип, — не вгавав Ріко. — Спасибі поліції, що вивела мене прямо на нього, інакше я б з ним так і не познайомився. До речі, Натаніелю, ти в курсі, що оклендських адвокатів можна підмазати за копійки? Три телефонні дзвінки, і справа зроблена.

	— Ти все підлаштував…

	— Найцікавіше попереду. — Ніл похитав головою, і Ріко, посміхнувшись, продовжив: — До того ж я підкупив одного з лікарів в Істхейвені. Цього ти також не знав? Якщо не хочеш, щоб лікування у клініці перетворилося на реконструкцію минулих подій, то завтра сядеш на рейс до Західної Віргінії. Жан передасть квиток Кевіну. Все зрозумів?

	Слова у Ніла закінчилися, тож відповів він кулаком. Місця для замаху було обмаль, але йому вистачило, і він вмазав Ріко прямо по губах, з яких злітали гидкі слова. Ріко відсахнувся, зробивши крок назад, місця стало трохи більше, і Ніл вдарив знову, тепер в око. Стрибнувши вперед, він врізався в Ріко, але той уже рвонув йому назустріч, і Ніла відкинуло назад з такою силою, що столик відлетів убік, а супротивники впали на підлогу. Ніл продовжував молотити наосліп, майже не помічаючи лютих ударів Ріко у відповідь. Хтось щось кричав про бійку, хоча, можливо, він сплутав крики з гуркотом крові у вухах.

	Несподівано він відчув на собі ще чиїсь руки — їх почали рознімати. І Ніл, і Ріко відчайдушно чинили цьому опір. Перш ніж їх розтягли убік, Моріяма встиг востаннє притягнути Ніла до себе і прошипіти:

	— Тепер через тебе він втратить те, чим дорожить.

	Раптом між ними опинилося дуже багато народу. Когось Ніл впізнав: спочатку Метта, потім Жана та ще кількох хлопців, чиї обличчя він бачив лише з-під ґрат шолома. Мозок намагався поєднати зовнішність та імена докупи, але потім вирішив, що ці зусилля зайві. Жоден із цих людей не був Ріко. Ніл люто виривався, прагнучи знову дістатися Моріями.

	Йому вдалося наблизитися настільки, щоб ухопити Ріко за рукав і видихнути:

	— Якщо ти, блядь, торкнешся його хоч пальцем...

	Ваймак, що з'явився з нізвідки, відтягнув Ніла від Ріко легко, як пушинку. Між ними зібрався натовп тренерів, і збуджений гул голосів майже одразу обірвався. Декілька миттєвостей Ніл, який з-за плеча Ваймака продовжував дивитися на Ріко, чув лише власне уривчасте дихання. Підлога під ногами чомусь тремтіла, а може, це Ніла трясло так, що весь стадіон загрожував ось-ось обвалитися прямо на нього.

	— Що, чорт забирай, тут відбувається? — Зажадав відповіді тренер брекенріджців. — Це різдвяний бенкет! Якщо хтось забув, Різдво — світле свято, коли люди веселяться і бажають один одному добра. Поясніть негайно, у чому справа!

	Ніл та Ріко не відповідали; обидва продовжували спопеляти один одного поглядами. Жан, як завжди, став за спиною у Ріко, його напружене обличчя виражало похмуре несхвалення. Ніл цієї хвилини мріяв про пістолет. Ножі Ендрю теж згодилися б, але вони лежали під подушкою в Пальметто. Ніл вчепився в руку Ваймака так, щоб напевно залишити синці, і широко, до болю, розтягнув рота в посмішці.

	— Так, звичайно, — сказав він, бо більше сказати було нічого. — Я розумію.

	— Вибачення прийнято, — процідив Ріко.

	Тренери чекали. Коли стало ясно, що продовження не буде, один з них окинув натовп суворим поглядом.

	— Наступний, хто почне бійку, буде покараний і просидить на лавці п'ять матчів поспіль, будь це весняний сезон чи осінній. Усім ясно?

	Безладний хор відповів «так»; тренер брекенріджців кинув сердитий погляд на Ріко та Ніла.

	— А ви двоє, щоб до кінця бенкету не наближалися один до одного. Ваймак, виведіть свого звідси, нехай прийде до тями.

	— Ніл бився не сам із собою, — сталевим голосом промовив Ваймак. — Якщо тренер Моріяма вибирає дальню половину поля, ми залишимося на ближній.

	— Звичайно, — відповів Тецудзі. — Ріко?

	Вони рушили геть, і Ваймак практично потяг на собі Ніла в протилежному напрямку. Ніл знав, що Еббі та Лиси йдуть за ними, але не обертався — його погляд був усе ще прикутий до Ріко. Коли Ваймак пропхав його у двері, Ніл втратив Ріко з виду, але підняв очі на тренера лише після того, як той посадив його на лаву. Роздратованим помахом руки велівши Кейтлін і Томасу, приятелю Нікі, повертатися на бенкет, Ваймак обернувся назад до Ніла.

	— Що це, нахрін, було?

	— Тренере?..

	— Не смій прикидатися, дебіл безмозкий!

	— Ні, серйозно, — Нікі дивився на Ніла круглими від подиву очима, — що сталося?

	— Ніл врізав Ріко, — повідомив Метт. — І це було гарно.

	— Що? — крякнув Нікі. — Так нечесно! Я все пропустив! Повтори на біс, га? Ні, краще не треба, — поспішно додав він, спіймавши погляд Ваймака. — Тренере, не можна ж засуджувати людину за мрії, правда?

	— Заткнися, — кинув Ваймак і знову глянув на Ніла, зсунувши брови. — Я чекаю.

	Ніл обмацав зап'ястя і скривився від тупого болю. Еббі протиснулася повз Ден і сіла поряд з ним. Він дозволив їй оглянути руку, а сам уп’явся очима за спину Ваймака, в поле.

	— Ріко підкупив прокурора. — Слова далися йому важко. Вони звучали настільки жахливо, що його вивернуло б навиворіт, навіть якщо б він просто почув їх знову. — Ось чому Дрейк ризикнув приїхати в таку далечінь до Ендрю. Ріко допоміг би зняти з нього звинувачення, якби йому вдалося… — Ніл скрипнув зубами й струснув головою, не маючи змоги закінчити фразу.

	Далі він міг не продовжувати. У динаміках продовжувала гриміла музика, але Лисів накрила оглушлива тиша.

	Аарон порушив її першим:

	— Ти брешеш.

	Ніл шумно втягнув повітря, перевів погляд на Кевіна

	— Він у тебе? Мій квиток? — спитав він французькою.

	Кевін дивився на нього невидячими очима. Він був надто приголомшений, щоб відповісти чи навіть зрозуміти питання.

	— Кевіне, подивися на мене.

	— Я його вб'ю, — видихнув Нікі.

	— Ні, — випалив Ніл з таким запалом, що навіть в очах Метта промайнула тривога. — Спершу ми його зламаємо. Якщо ексі — єдине, що йому небайдуже, це ми в нього й відберемо. Спершу знищимо його репутацію, потім його самого. Цієї весни ми не повинні програти жодного матчу. Зможемо?

	— Жодного грьобаного матчу, — твердо сказала Ден.

	Ніл обвів поглядом обличчя товаришів, на яких застигла холодна лють, знову подивився на Кевіна і наполегливо повторив, знову французькою:

	— Мій квиток у тебе?

	— Ти нікуди не полетиш, — промовив Кевін. — Знаєш, що він з тобою зробить?

	— Знаєш, що він зробить з Ендрю, якщо я не полечу? — відповів Ніл. — У мене немає вибору, я мушу їхати. Довірся мені.

	— Він тебе розчавить.

	— Нехай так і думає. Вір мені. Обіцяю, я повернусь і привезу з собою Ендрю. Все буде добре. Ну, квиток у тебе чи ні?

	Кевін стиснув губи так сильно, що ті перетворилися в тонку білу ниточку і відвернувся.

	— У мене.

	Коли обидва нападники замовкли, Ден сказала, дивлячись на Ваймака:

	— Тренере, поїхали додому.

	До кінця бенкету залишалося ще кілька годин, але зволікати з від'їздом було небезпечно. Під час наступної зустрічі з Ріко Лиси точно спробували б скрутити йому шию. Покладаючись на витримку Рене, Ваймак відправив її за Кейтлін та Томасом. Як тільки вона їх привела, команда поспішила до автобуса, затримавшись, щоб забрати речі, але не витрачаючи час на перевдягання. За лічені хвилини Ваймак виїхав на шосе.

	Зворотний шлях вони проїхали в тиші. Стояла глуха ніч, проте, незважаючи на пізню годину, в дорозі нікому не спалося. Насамперед Ваймак відвіз Кейтлін і Томаса, потім висадив свою команду біля «Лисячої вежі». Ліфтом підіймалися всі разом. У коридорі Кевін простягнув Нілу складаний листок. Не заглядаючи в нього, Ніл знав, що це видрук електронного квитка.

	Метт намагався вмовити його зайти до дівчат і все-таки поговорити про те, що трапилося, проте Ніл рішуче попрямував до своїх дверей. У кімнаті він скинув кросівки й відчинив вікно. Спробував прикурити, але руки надто сильно тремтіли, і він просто завалився на ліжко, не роздягаючись. Перевірив час вильоту, щоб поставити будильник, потім сунув листок під подушку, де лежали пов'язки Ендрю. Накрився ковдрою з головою, не бажаючи бачити кімнату, і змусив себе викинути з голови всі думки.

	А коли він нарешті заснув, йому снилися кров та смерть.





Розділ п'ятнадцятий


	Ніл прокинувся від звуку кроків у сусідній кімнаті. Всупереч пізньому приїзду, до дев'ятої ранку Лиси вже були на ногах. Сьогодні члени команди роз'їжджалися на канікули, і більшість з них чекали довгі перельоти, що дозволяли досхочу виспатися. Елісон, Рене і Ден близько полудня разом вилітали в Бісмарк, а далі вже кожна прямувала своїм маршрутом. Двома годинами пізніше вирушали в дорогу решта Лисів — їх пунктом призначення був нью-йоркський аеропорт Ла-Гуардія.

	За тиждень до іспитів Ніл передав своїй компанії запрошення Метта, переклавши решту роботи на плечі Нікі. Через те, що Ендрю ліг у клініку, плани Хемміка відзначити Різдво в Німеччині зірвалися. Нікі не хотів залишати Аарона одного, а Ерік, на жаль, не зміг викроїти час на поїздку до Штатів. З усього виходило, що пропозиція Метта — єдиний шанс для Нікі провести свята як належить.

	Ніхто з так званих чудовиськ не розумів, з чого це Метт раптом вирішив їх запросити, однак можливість зустріти Новий рік на Таймс-сквер привела Нікі в таке захоплення, що він особливо про це не замислювався. Ваймак, здається, радів навіть більше Лисів, оскільки їхній від'їзд означав довгоочікуваний перепочинок і для нього. Аарону довелося звертатися до адвоката за дозволом виїхати за межі штату, але це питання теж вирішилося легко.

	Ніл сушив голову над тим, як повідомити Лисам про те, що його плани змінилися. Сказати правду він не міг, адже в цьому випадку його просто нікуди не пустили б. Диво ще, що Кевін погодився з його рішенням, хай і неохоче. Кевін як ніхто інший знав, на що здатний Ріко, і тому міг уявити, що чекає Ніла у Західній Вірджинії. Можливо, він сподівався, що Ніл витримає випробування, але, найімовірніше, просто усвідомлював, як саме Моріяма вчинить із Лисами, якщо Ніл відмовиться. Ніл про мотиви Кевіна особливо не замислювався, і до того часу, поки той тримав язик за зубами, йому, за великим рахунком, було все одно.

	Він відкинув простирадла і сів у ліжку. Підняв подушку, щоб забрати телефон; побачивши пов'язки Ендрю, завагався. Голос Нікі за стіною вирвав його із задуму. Ніл поклав подушку на місце і зрозумів, що знайшов вихід. Взяв телефон, відкинув кришку і підніс до вуха. Коли Нікі без стуку відчинив двері, Ніл прикинувся, ніби з кимось розмовляє.

	— Так, бачив. — Він кивнув Нікі, підтверджуючи, що помітив його появу.

	Нікі хотів привітатись, але замовк на півслові, зрозумівши, що Ніл зайнятий. Замість того, щоб піти, Хеммік невимушено притулився до одвірка, чекаючи закінчення розмови. Цікавість Нікі — ось на що зробив розрахунок Ніл. За всі місяці, як у нього був телефон, Лиси жодного разу не бачили, щоб він комусь телефонував. Жестом давши зрозуміти, що закінчує, Ніл відвернувся наполовину.

	— Ну, а чого ти чекала? Навіщо було так тягнути? В мене вже інші плани. Я… — Ніл на мить замовк, потім продовжив: — Ти давно знала, що він приїде? Могла б попередити. Не знаю. Я сказав, що не знаю. Мені доведеться… — Він потер рукою очі, наче діалог страшенно його втомлював. — Гаразд. Бувай.

	Він закрив кришку телефону і кинув його на ліжко. З хвилину стояла тиша, потім Нікі увійшов до спальні й зачинив за собою двері. Ніл стомлено відкинувся назад, до стіни. Піднявшись кількома сходинками, що вели на другий ярус, Нікі уперся ліктями в подушку і подивився на Ніла.

	— У тебе тут все гаразд? — поцікавився він.

	— Я в порядку.

	Нікі продовжував дивитися на нього.

	— Слухай, ми не перший день знайомі. Годі вже брехати мені в обличчя. Я ж чув — ні чорта ти не в порядку, і вигляд у тебе відповідний. То що сталося?

	— На Різдво до Аризони прилітає мій дядько, — сказав Ніл.

	— Це добре чи погано?

	— І те, й інше. — Ніл знизав плечима. — Він кльовий, але зазвичай у нього вистачає розуму не зустрічатися з моїми батьками. Ми не бачилися кілька років і раніше він ніколи не приїжджав на свята. Мабуть, щось трапилося, тільки що? Не знаю, чи треба… — Ніл замовк і безпорадно змахнув рукою. — Я зарікався повертатися додому, але…

	— Але ти хочеш його побачити, — підсумував Нікі.

	— Неважливо. Я обіцяв Ендрю, що буду поряд із Кевіном.

	— Але ж Кевін буде з нами, — заперечив Нікі, — а ми з Меттом і його матір'ю. Вчотирьох ми вже якось за ним прослідкуємо, а ти проведеш час із рідними. Гроші на квиток потрібні?

	— У мене вже є квиток. — Ніл показав складений листок. — Мама надіслала електронною поштою пару днів тому. Я просто не хотів читати її листа до бенкету.

	— Ти безнадійний, — зітхнув Нікі. — Якщо хочеш поїхати, їдь. У цьому семестрі, Ніле, ти зробив для нас більш ніж достатньо. Інколи треба подумати й про себе. Послухай, — сказав він, коли Ніл заперечливо похитав головою, — коли я розповім про це іншим, всі в один голос порадять тобі їхати, ось побачиш.

	— Але... — почав Ніл, проте Нікі вже зник.

	Ніл проковтнув заперечення. У цій суперечці перемога йому була не потрібна. На мить він навіть пожалкував Нікі за довірливість, хоча задоволення від зробленого не відчув. Він розгорнув листок і з наростаючою тугою глянув на розклад. Через дві години він буде на шляху до Чарльстона, Західна Вірджинія, і назад повернеться лише тридцять першого грудня. Два тижні наодинці з Воронами.

	Вхідні двері грюкнули — Нікі подався до себе порадитися з Аароном і Кевіном. Коли за кілька секунд у спальню увійшов Метт, Ніл на нього вже чекав.

	— І що нам з тобою робити? — спитав Бойд.

	— Мені шкода.

	— Та годі тобі, — відмахнувся Метт. — У котрій виліт?

	— Об одинадцятій десять, якщо полечу.

	— Полетиш, полетиш. Я підкину тебе до аеропорту.

	Досадливо скривившись, Ніл нарешті спустився з ліжка. Голодний він не був, але все одно змусив себе з'їсти трохи вівсянки швидкого приготування та тост. Нікі, що повернувся, відзвітував, що повідомив новину команді. За його словами, всі Лиси хотіли, щоб він поїхав. Ніл мовчки кивнув, і Нікі нарешті дав йому спокій, дозволивши зібратися в дорогу.

	Після душу Ніл витяг з нижнього ящика комода спортивну сумку. Поклавши майже половину речей, він раптом зрозумів, що сумка занадто мала. Протягом восьми років усі його пожитки вміщувалися в ручну поклажу, а за останні пів року їхня кількість подвоїлася. Навіть коли він вщент набив сумку, у комоді все ще залишалися речі. Це збентежило і потішило його водночас. Він накрив долонею стос акуратно складених сорочок — підтвердження того, що він повернеться. Таких гарантій він не мав із самого дитинства.

	Почувши тихі кроки, він зрозумів, що не один, і підняв очі на Кевіна.

	— Я можу попросити тебе дещо взяти із собою? — спитав Ніл. — Пообіцяєш це зберегти? Не хочу залишати тут, та й із собою брати не можу. — Коли Кевін кивнув, він відімкнув сейф і витяг звідти теку. Передати її Кевінові коштувало йому величезних зусиль. Кевін уже тримав теку обома руками, а Ніл усе не відпускав. — Тільки не відкривай.

	— Мене не цікавить, що там, — сказав Кевін.

	Ніл прибрав руку, і Кевін засунув теку під пахву. Ніл зачинив сейф, поставив його на місце та піднявся.

	— Ніле... — почав Кевін.

	— Я повернуся, — сказав Ніл, радше собі, ніж Кевіну. — Ти обіцяв, що ми закінчимо сезон разом, і так воно й буде.

	Він закинув сумку на плече і, пройшовши повз Кевіна, покинув спальню. Коли обидва увійшли до вітальні, Метт вимикав із розеток усю електроніку.

	— Готовий? — спитав він.

	— Так, — збрехав Ніл.

	Метт згріб в долоню в’язку ключів, і вони вийшли. Спершу довелося зайти в кімнату дівчат, де Ніла міцно обійняли на прощання і побажали багато всього хорошого. Наступною на черзі була кімната кузенів. Аарон обмежився кивком, проте Нікі стиснув Ніла так, що в того затріщали кістки.

	— Зарядку взяв? — спитав він. — Щодня слатимеш мені есемески.

	— Взяв, — сказав Ніл, хоча дуже сумнівався, що Ріко дозволить йому користуватися мобільним.

	Залишивши на Кевіна та інших закінчувати збори, він разом із Меттом спустився до машини. Сумку поставив під ноги. Метт повернув ключ запалення, і вуха Ніла вдарив гуркіт музики. Рятуючи його перетинки, Бойд поспішно викрутив ручку радіо вліво. Кампус залишився позаду. Ніл намагався придушити наростаючу знервованість, але виходило не дуже.

	— Коли повертаєшся? — поцікавився Метт.

	— Перед Новим роком. Але, може, й раніше. Подивлюся, як усе складатиметься.

	— Якщо вийде раніше, приєднуйся до нас, — запропонував Метт. — Я попрошу маму поміняти твій квиток.

	— Дякую, — сказав Ніл. — Якщо що, дам знати.

	Метт висадив його біля тротуару перед будівлею аеропорту. Провівши поглядом пікап, що вирулив назад на шосе, Ніл повернувся обличчям до входу. Думка про те, що він знову тут, не вкладалася в голові. Вони з матір'ю ніколи не з'являлися в одному й тому самому аеропорту двічі. Ніл міцніше стиснув ремінь сумки й пройшов через розсувні двері.

	Якщо влітку в аеропорту було багатолюдно, то зараз, незадовго до Різдва, тут панував справжній хаос. Ніл просто розчинився в натовпі, став одним із тисячі, непомітним і непримітним. Авіакомпанія, рейсом якої він летів, надавала можливість зареєструватися самостійно, тому він підійшов до термінала і просканував штрихкод на листку. Автомат виплюнув квиток та посадковий талон; забравши їх, Ніл пішов на огляд. Сумка, поставлена на стрічку, опинилася з іншого боку контрольного пункту швидше за нього. Він засунув ноги в кросівки, підхопив свій багаж і попрямував до виходу на посадку.

	Майже всі місця в залі очікування були зайняті, тому він притулився до колони й, щоб не витріщатися на табло, став розглядати натовп. Він припускав зустріти серед пасажирів когось зі знайомих з університету, але, мабуть, більшість студентів роз'їхалися з міста ще вчора. Аеропорт був морем чужих людей, Ніл був у ньому зовсім сам.

	Він так довго й тісно спілкувався з Лисами, що вже й забув, як це — опинитися на волі. Зараз, поки він ще не ступив у пекло, йому слід було б насолодитися цими миттєвостями, проте він почував себе не у своїй тарілці. Засунувши руку в кишеню, Ніл стиснув телефон. В історії дзвінків, як і раніше, значився лише один номер, зате папка з повідомленнями була переповнена, тому іноді вона навіть автоматично очищалася. Ніл хотів їх перечитати, сподіваючись набратися хоробрості, але не зміг себе змусити.

	Його роздуми перервав голос у динаміках: «Оголошується посадка на рейс номер дванадцять до Чарльстона. Пасажирів просимо пройти до виходу Д-23».

	Місце Ніла розташовувалося відразу за бізнес-класом. На його незадоволення, йому дісталося крісло біля вікна, проте сумка під ним цілком вмістилася. Заштовхавши її глибше ногою, він спробував розслабитися і не почуватися затиснутим у кут. Стюардеси пурхали туди-сюди вздовж проходів, намагаючись якнайшвидше розсадити пасажирів.

	Коли всі нарешті влаштувалися та закрили верхні відсіки для ручної поклажі, стюардеси провели звичний інструктаж з техніки безпеки. Ніл зиркнув на аварійний вихід, але бажання скористатися ним чомусь не відчув.

	Опинитися віч-на-віч з Ріко означало піти проти всього, чого його вчила мати. Вона виростила з нього втікача, заради виживання готового принести в жертву все. Мати ніколи нічого не пояснювала — може, тому він і не зміг її врятувати. У суцільному нагромадженні брехні нема за що вчепитися і нема за що боротися. І все-таки Ніл Джостен — Лис. Ендрю дав йому дім, Нікі вважає його сім'єю. Ніл триматиметься за це щосили, і якщо два тижні з Ріко — ціна порятунку команди, він її заплатить.

	Усвідомлення цього якимось чином допомогло легше перенести політ. Нілу навіть вдалося подрімати, але під час посадки він прокинувся.

	Жан чекав його у зоні прильотів. Він холодно спостерігав за наближенням Ніла, а потім так само холодно сказав:

	— Даремно ти сюди приїхав.

	— Ходімо, — коротко кинув Ніл.

	У машині обоє мовчали, але варто було Нілу побачити «Замок Евермор», і від миттєвого впізнавання у вухах зашуміла кров. «Евермор» більше нагадував монумент, ніж стадіон, і всепоглинаючий чорний колір стін робив його ще величнішим. За розмірами він перевищував «Лисячу нору» у півтора раза. Ніл сумнівався, що кожна гра «Воронів» збирала повні трибуни, проте квитки на матчі національної збірної розліталися буквально за кілька годин після початку продажів. Ніл міг тільки уявляти, який рев стояв на стадіоні під час ігор.

	Жан зупинився перед брамою і, висунувши руку у вікно, ввів на панелі код. Ворота з тихим скрипом розійшлися в сторони, і Жан в'їхав на обгороджене паркування. Уздовж узбіччя вже стояла низка автомобілів. Вони були однакові, чому Ніл зовсім не здивувався. Навіть номери на табличках відрізнялися лише трьома цифрами. Ніл вдивлявся в них, доки не дійшло: літери «ЕА» говорили про належність до університету Едгара Аллана, а послідовність цифр складалася з року навчання та номера самого гравця.

	— Не команда, а якась секта, — зауважив він.

	— Випльовуйся, — сказав Жан, припаркувавшись на зарезервованому за ним місці.

	Ніл підхопив сумку і вийшов із машини. Біля входу до будівлі Жан знову ввів цифровий код. Індикатор на панелі блимнув зеленим, і він потягнув двері на себе, але, перш ніж увійти, обернувся до Ніла.

	— Подивись на небо. До від'їзду ти його більше не побачиш.

	— Надивився вже, — буркнув Ніл.

	Відреагувавши на цю зухвалість зневажливою усмішкою, Моро жестом пропустив його вперед. Відразу за дверима починалися сходи, що вели вниз. Навколо панувала непроглядна темрява, лише під стелею тьмяно світилася червона смужка. Коли Жан зачинив вхідні двері, Ніл мало не покотився головою вниз. Тримаючись рукою за стіну, він почав обережно спускатись. Жан, що йшов ззаду, його не квапив.

	Щоб визначити глибину підземного бункера, Ніл рахував сходинки й дорахував до двадцяти шести, після чого уперся у наступні двері. Жан втретє ввів код безпеки, і Ніл опинився у житловому блоці Воронів.

	— Ласкаво просимо до «Гнізда», — сказав Жан.

	— Секта, — повторив Ніл.

	Пропустивши репліку повз вуха, Жан повів його на екскурсію. За початковим задумом, у цих приміщеннях передбачалося селити гостьові команди, але потім тренер Моріяма віддав їх своїй команді. За винятком занять в університеті та тренувань, Ворони завжди знаходилися тут. На перший погляд, все було облаштовано непогано: багато місця, повний комфорт. Перед очима Ніла постали дві просторі кухні, кімната відпочинку з барною стійкою і більярдним столом, три менші кімнати з телевізорами. Один довгий коридор з'єднував зону відпочинку з тренажерною залою, інший вів у спальні.

	Вказівники на стіні повідомляли, що ліворуч знаходиться Чорне крило, а праворуч — Червоне. Ніл подивився в обидва боки, але, чесно кажучи, жодної різниці не помітив. Знаючи, що питати марно, він мовчки пішов за Жаном у Чорне крило. Двері всіх спалень були відчинені, тому, проходячи повз, Ніл міг зазирнути всередину. Спальні виявилися майже такими ж просторими, як та, що він ділив з Меттом, але в кожній стояло всього по два ліжка.

	«Гніздо» могло б вважатися втіленням бажань будь-якого спортсмена, якби не похмуре оздоблення та низькі стелі. Рідкісні кольорові вставки обмежувалися відтінками червоного, решта було чорним, починаючи від меблів і закінчуючи простирадлами й рушниками, розвішаними на стільцях для просушування. Напівтемрява ніби витягала повітря, і Ніл раптом гостро відчув величезну масу стадіону над головами.

	Клаустрофобією він не страждав, але два тижні під землею цілком могли її викликати.

	— Сюди, — сказав Жан, жестом покликавши Ніла за собою в кімнату в кінці коридору. — Житимеш тут. Взагалі-то тебе потрібно було поселити в Червоному крилі разом з нами, але господар розпорядився інакше. Він знає, що над тобою потрібен особистий нагляд Ріко.

	— Я не збираюся ділити кімнату із цим психом.

	— Можна подумати, тебе хтось питає.

	— Чиє місце я зайняв? — спитав Ніл, бо обидві половини кімнати виглядали обжитими.

	Стоячи біля тумбочки, Жан пальцем покликав Ніла.

	— Поглянь сам.

	Ніл підійшов ближче і майже в ту ж мить пошкодував про це. Над ліжком скотчем були прикріплені листівки із зображенням міст, як американських, так і закордонних, під кожним — наліпка, на якій вже знайомим Нілу кострубатим почерком Кевіна виведено дати та короткі коментарі до поїздки. Майже всі подорожі пов'язані з іграми. Крім того, Ніл роздивився кілька фотографій та вирізок з інтерв'ю. На вбудованих над узголів'ям ліжку полицях стояли ряди книжок. Пробігши очима корінці, він зрозумів, що книги теж належать Дею. З незрозумілих причин Кевін вибрав основним предметом історію, і саме такі сухі заголовки та теми викликали в нього інтерес.

	Побачивши цю обстановку, збережену в незмінному вигляді, Нілу стало ніяково. Здавалося, Кевін ненадовго вийшов із кімнати, а не змінив команду.

	— Ріко все ще на стадії заперечення, — зауважив Ніл. — Нехай уже хтось пояснить йому, що Кевін не повернеться.

	— Ти нічого не розумієш, — заперечив Жан. — Залиш речі, і ходімо.

	Не чекаючи Ніла, він вийшов. Ніл кинув сумку на ліжко Кевіна, з підозрою окинув поглядом половину Ріко і поспішив за Моро. Вони піднялися поверхом вище й опинилися в роздягальні «Воронів». Не давши Нілу часу роздивитися все як слід, Жан виштовхав його через задні двері у внутрішню зону стадіону, прямо до запасних лав.

	Хоча згідно з календарем надворі стояла передріздвяна неділя, Ворони в повному екіпіруванні знаходилися на полі. Два склади змагалися в жорсткій тренувальній грі, а дев'ять гравців, що залишилися, за нею спостерігали. Коли Жан підійшов до них, всі повернули голови в його бік і одразу помітили Ніла. Почуття, що відобразились на їхніх обличчях були різні: від холодної байдужості до неприхованої ворожості. Привітного прийому він не чекав, тому дивився тільки на поле.

	Незабаром гудок сирени сповістив про закінчення матчу. Команда Ріко перемогла з різницею у три очки. Обидві групи зійшлися у центрі поля, щоб проаналізувати дії кожного гравця. До них приєдналися і запасні зі своїми спостереженнями зі сторони. Бурхливе обговорення тривало добрих п'ятнадцять хвилин, після чого Ворони нарешті стукнулися ключками й потягнулися до виходу.

	Ступивши за двері, Ріко стягнув з голови шолом.

	— Люку, вимкни табло. Мартіне, займися світлом. У мене гість, так що йдіть обідати раніше. Хазяїн скоро буде, підготуйте до його приходу всі папери. Вечірнє тренування — у звичний час.

	Ворони огинали Жана та Ніла суцільною чорною річкою. Зупинившись перед Нілом, Ріко ковзнув по ньому поглядом, але швидко втратив інтерес і перемкнувся на Моро.

	— Видай йому його речі. Я розберуся з ним після душу.

	Жан опустив голову і, притримавши двері, пропустив Моріяму вперед. Ріко попрямував в один бік, Жан з Нілом — в інший. У величезній роздягальні Жан відчинив містку шафку в дальньому кінці. Ніл слухняно зазирнув усередину. У шафці лежав повний набір екіпірування «Воронів». Тільки коли Жан кинув йому джерсі, Ніл зрозумів, у чому річ: на спині виднівся напис «ДЖОСТЕН».

	— Я приїхав лише на два тижні, — сказав він. — Навіщо він замовив форму?

	— Не прикидайся дурнем, — озвався Жан. — Кевін уже мав сказати тобі, що влітку ти переходиш до нас.

	— Він говорив, так. Я відповів, що нікуди не збираюсь переходити. Хіба він не передав? — Ніл відкинув джерсі.

	Жан спіймав його в повітрі й кинув на Ніла роздратований погляд.

	— Постарайся зробити так, щоб нас не прикінчили в перший же твій день, дурний хлопчисько.

	— Нас? — перепитав Ніл.

	— Слухай мене уважно. — Моро знову простяг йому джерсі, проте Ніл відвернувся, тому Жан вільною рукою вхопив його за рукав і притяг до себе. — Ти втратив право бути окремою особистістю, як тільки переступив поріг «Гнізда». Тепер за твої вчинки відповідаєш не тільки ти. У команді «Воронів» усе ґрунтується на парній системі, а значить, поки ти тут, я — твій єдиний союзник. Мої успіхи — твої успіхи, мої провали — також твої. Кудись виходити без мене заборонено. Порушиш це правило — нам обом буде несолодко, зрозумів? Вони тільки й чекають, що ми напартачимо. Я головний кандидат на виліт з основного складу, і я не допущу, щоб ти мене підставив.

	— Тоді у мене для тебе погані новини, — сказав Ніл. — Нападників «Воронів» мені не переграти.

	— Тобі не треба їх перегравати. Ти більше не нападник і взагалі не повинен був опинитися у нападі. Хазяїн повертає тебе на захист, де, власне, і є твоє місце. Він захоче дізнатися, чому ти змінив ігрову позицію, і краще тобі приготувати переконливе пояснення.

	— Це була не моя ідея, — знизав плечима Ніл. — Тренер Ернандес не шукав в команду захисника. Або йти нападником або не грати зовсім — інших варіантів не було, а грати я хотів.

	Ніл збрехав Ернандесу, сказавши, що раніше не тримав у руках ключку, тому що не міг назвати ні свої попередні команди, ні імен попередніх тренерів. Коли він тільки увійшов до складу мілпортських «Дінго», його незграбність пояснювалася не восьмирічною перервою в ексі, а тим фактом, що в Малій лізі він грав у захисті. Йому довелося переучуватися наново. Спочатку він ненавидів своє нове амплуа, вважаючи нападників мисливцями за славою, котрі постійно прагнуть бути на видноті, але пізніше, освоївшись, по-справжньому його полюбив.

	— Так собі ідея, — сказав Жан. — Доведеться позбавлятися поганих звичок. Давай, приміряй форму, перевіримо, чи за розміром вона тобі.

	— При тобі переодягатися не буду, — заявив Ніл.

	— Сором'язливість — перше, що ми з тебе виб'ємо, — сказав Жан. — У «Гнізді» про самоту можеш забути.

	— Не можу повірити, що ти це терпиш. Кевін хоча б зміг втекти. А які твої причини тут бути?

	— Я — Моро, — промовив Жан таким тоном, наче Ніл навмисне клеїв дурня. — Моя сім'я належала клану Моріяма ще до переїзду до Штатів. Мені більше нікуди йти, як і тобі. Твоє місце тут і більше ніде. Кевін не такий, як ми, він цінний, але при цьому він — не власність. А втік він тому, що було до кого. До іншої сім'ї.

	— Ти про Ендрю? — припустив Ніл.

	— Я сказав, до сім'ї, глухий недоумку. До рідного тата. Твого тренера.

	До Ніла дійшло не відразу, а коли він таки переварив почуте, то здивовано відсахнувся.

	— Що? — Звичайно, за логікою, у Кевіна мав бути батько — зрештою Кейлі Дей завагітніла не від святого духа. Проте, попри тиск преси, батька своєї дитини вона так і не назвала. З чуток, у свідоцтві про народження Кевіна у графі «батько» стояв прочерк. При цьому хрещеним свого сина Кейлі зробила Тецудзі Моріяму, завдяки чому після її смерті Кевін опинився в «Еверморі». — Брешеш, — сказав Ніл.

	— А чого б ще Кевін перевівся в таку ганебну команду?

	— Але він ніколи... І тренер теж...

	— Мабуть, Кевін усе ще надто боїться відкрити це. — Жан зневажливо махнув рукою. — Не віриш, сам переконайся. Наскільки я пам'ятаю, листа від матері Кевін тримає в одній зі своїх нудних книжок. Він зачитав його мало не до дірок, але тобі варто глянути.

	— Якщо він про все знав, то чому лишався тут? — допитувався Ніл. — Чому не поїхав до батька одразу після смерті матері?

	— Ми дізналися про це лише кілька років тому, — відповів Жан. — Цілком випадково знайшли листа в домі хазяїна. Кевін викрав його і зізнаватись у своєму відкритті не збирався. Він розумів, що, поїхавши геть, втратить все. Але коли втратив це, — Моро жестом обвів роздягальню, — то залишатися, звичайно, вже не було сенсу.

	— Ви всі тут хворі, — стиха промовив Ніл.

	— І це каже втікач, котрий вирішив грати за команду першого дивізіону, — фиркнув Жан. — Той, хто сьогодні приїхав сюди, замість того, щоб дати драла. Ти нічим не кращий за нас. То ти мірятимеш форму чи мені натягти її на тебе силою?

	Подумавши, Ніл взяв джерсі. Жан схрестив руки на грудях і відступив на крок. Ніл покрутив кофту, знову глянув на напис. Білі літери прізвища обведені тонкою червоною лінією. Номер на спині був не його.

	— Що, я навіть не можу зберегти свою десятку? — спитав він.

	— Двозначні номери дають Воронам, які не входять до кола Ріко. На його наближених це не поширюється. Цей номер підходить тобі більше. До речі, ти знаєш, що в японській мові слова «чотири» і «смерть» звучать однаково? Для сина М'ясника дуже символічно грати під четвертим номером.

	Ніл похитав головою, але перестав сперечатися. Кинув джерсі в шафку, зібрався з духом і почав розстібати кнопки. Потім смикнув униз блискавку, струсив із себе куртку. Через голову стягнув футболку, вдав, що не помітив уважного погляду, яким Жан обвів його вкритий шрамами торс. Зняв кросівки, по черзі притискаючи п'ятки носком, відіпхнув їх ногою убік, вислизнув із джинсів. Намагаючись не зволікати, одягнувся в екіпірування «Воронів». Форма сіла краще, ніж він очікував, та все ж, здавалося, вона його душить.

	— Чудово, — схвалив Жан. — Тепер знімай. Одягнеш на вечірнє тренування.

	Ніл переодягнувся назад, сховав усе в шафку. Щойно він встиг застебнути останню кнопку на куртці, як двері відчинилися. Ніл встиг помітити, як зблід Жан. Він обернувся: у дверях стояли Тецудзі та Ріко, Тецудзі спирався на міцну різьблену тростину. Ніл бачив її вперше; хотілося думати, що тренер Моріяма змушений користуватися нею через хворобу або каліцтво.

	Пропустивши дядька вперед, Ріко замкнув двері. Кому знадобилося ставити замки на двері роздягальні? — майнуло в голові Ніла, але він швидко відігнав цю думку, розуміючи, що при зустрічі з такою людиною відволікатися не можна.

	Тецудзі перетнув відстань між ними.

	— Натаніелю Веснінскі, — повільно протягнув він, ніби кожен склад викликав у нього огиду. — На коліна.

	Сунувши руки в кишені, Ніл стиснув кулаки.

	— Ні.

	Здається, Жан вимовив його ім'я, хоча прозвучало воно не голосніше зітхання. Ніл не став озиратися. Йому не здалося: Ріко явно відступив, звільняючи місце між собою та дядьком. З тим, хто мав владу навіть над Ріко, слід триматися якомога обережніше, проте вибору у Ніла не було.

	— На коліна, — повторив Тецудзі.

	Усвідомлюючи, що він шкодуватиме про це до кінця свого короткого життя, Ніл усміхнувся і сказав:

	— Змусьте мене.

	Він бачив, як злетіла палиця, але ухилитися не встиг. Удар припав по щоці. Похитнувшись, Ніл влетів спиною в шафку, але не відчув цього; він взагалі не відчував нічого, крім пекучого болю, що пронизав череп. У роті з'явився металічний присмак — мабуть, від крові, але язик онімів настільки, що перевірити це Ніл не міг. Захищаючись, він інстинктивно підняв руку, проте тепер тростина Тецудзі вдарила його по ребрах. Потім по плечу, руці й так далі. Нілу не залишалося нічого іншого, як зіщулитися на підлозі, закриваючись від граду ударів.

	Тецудзі бив його доти, доки він не знепритомнів.



	* * *

	Вечірнє тренування тривало чотири години, хоча Ніл був не в змозі провести на полі бодай хвилину. Протягом двох годин, поки Ворони обідали, він пролежав непритомний і прийшов до тями, тільки коли Жан вилив на нього графин крижаної води. Через біль і туман у голові він не міг навіть переодягнутися, тому натягувати на нього форму довелося Жану. Ніл чинив опір, але Моро втихомирив його, безжально натиснувши на нові синці. Жан витягнув його на поле, сунув у руки ключку, і тільки тоді він серйозно усвідомив, що від нього чекають дій.

	Ніла поставили на захист, і він блискуче провалив завдання. Він не виступав у ролі захисника майже дев'ять років; до того ж побитий, він ніяк не міг протистояти Ріко. Після кожного вдалого обходу Моріяма бив його ключкою. Захисне екіпірування оберігало гравців від травм внаслідок влучень м'яча або зіткнень із супротивником, але не від лютих ударів важким снарядом. Через годину такого тренування Ніл ледве тримався на ногах.

	Водночас щойно він падав, Жан незмінно опинявся поруч і допомагав йому піднятися. Він ніяк не коментував убогу гру Ніла, не лаяв і не підбадьорював. Можливо, у нього просто скінчилися слова. Як він і попереджав, у цьому випробуванні вони опинилися вдвох. Варто було команді суперника забити гол — і покарання зазнавали обидва: і Ніл, і Жан.

	Інші Ворони залишалися до цього абсолютно байдужі, не проявляючи співчуття навіть до свого товариша. Саме так було сформовано роботу в команді, і всі підкорялися правилам беззастережно. Нехай ці п'ять років і виявляються суцільним кошмаром, зате після випуску кожного Ворона чекають гонорари із шістьма нулями та світова слава. Вони будуть забезпечені до кінця своїх днів. Заради цього варто було потерпіти.

	Через те, що Ніл і Жан проявили себе на тренуванні найгірше, їх залишили наводити лад на полі. Це означало, що треба підмести й натерти паркет, а потім ще розгребти за всіма бардак у роздягальні. На той час, коли Ніл нарешті доповз до душу, він ледве тягнув ноги. Його вже навіть не хвилювало, що у душовій «Воронів» немає окремих кабінок. Він просто впав навколішки й дозволив струменям гарячої води трохи послабити біль у змученому тілі. Ніл ворухнув розпухлими пальцями — чи не зламані? Пальці рухалися, але він їх не відчував.

	— Треба було тікати, — гірко промовив Жан. Він так утомився, що сил на ненависть уже не лишилося.

	— Я з дитинства звик до болю, — сказав Ніл. — Пережити ці два тижні — дрібниця.

	— Три, — поправив Жан.

	Ніл звів очі.

	— Я погоджувався на два. Перед Новим роком я поїду звідси.

	Жан заплющив очі й підставив голову під воду.

	— Дурна дитина. Ти у «Воронячому гнізді». Тут діє свій розклад, а не твій. Наш робочий день — шістнадцять годин. Сам побачиш.

	Від втоми Ніл вже нічого не думав, тому просто продовжив митися. Переодягнувшись у найвільніший із привезеного одяг, він побрів за Жаном на кухню. Смак їжі він майже не відчував, але йому була потрібна енергія. Жан завантажив брудні тарілки в посудомийну машину і повів його до Чорного крила.

	Ріко чекав у кімнаті. Ніл помітив його надто пізно — тільки коли увійшов. Жан замкнув двері зсередини й припав до неї спиною. Ніл хотів було прорватися через нього, але, по-перше, зовсім знесилів, а по-друге, йти все одно було нікуди. Він підійшов до ліжка, ніби й не почував себе в пастці, і сів на краєчок. Спрямувавши погляд на книги, задумався про лист Кейлі, про те, як Жану і Кевіну доводилося терпіти все це день у день, рік у рік.

	Ріко підвівся з ліжка, Ніл подивився на нього. Ріко посміхався, і від виразу його обличчя всередині у Ніла все похололо. Батько дивився на Ніла з огидою і злістю, але ніколи не дивився так, ніби облизувався від думки про насолоду його кров’ю. М'ясник був жорстоким убивцею, швидким на розправу, проте він добивався свого, сіючи страх і смерть, а не впиваючись болем та приниженням інших.

	— Не підходь, — попередив Ніл.

	Ріко дістав з кишені складаний ніж і клацнув лезом.

	— Ти ж ніби не боїшся моїх ножів, а Натаніелю? Чи це чергова брехня, щоб підбадьорити себе?

	Він сів упоперек ліжка, роздивляючись Ніла так, ніби збирався живцем здерти з нього шкіру і згодувати йому по шматочках. Судячи з виразу обличчя, ця фантазія приносила Ріко невимовне задоволення. Ніл не здригнувся, коли він підніс лезо до його рота, хоча вістря завмерло всього на волосинку від губ. Жан ступив ближче, проте Ніл не наважувався відвести погляд від Моріями.

	— Мені буде приємно мучити тебе, — повільно промовив Ріко, — так само, як Кевіна.

	— Ти єбанутий на всю голову, — сказав Ніл.

	Ріко сунув ножа йому в рот — досить глибоко, щоб з куточка губ потекла кров, але не настільки, щоб поранити всерйоз.

	— Заткни рота і лягай, — наказав він. — Часу в нас небагато. Я обіцяв хазяїнові приборкати тебе до нічного тренування.

	— Ненавиджу тебе, — сказав Ніл, попри лезо в роті.

	— Лягай, — повторив Ріко, — і візьмися руками за узголів'я.

	Ніл ліг на спину і простягнув руки над головою. Жан уклав їх на потрібне місце. Відчувши під пальцями дерев'яну поверхню, Ніл міцніше вхопився за узголів'я. Жан відпустив його, але зап'ястя відразу відчули холод металу. Ніл спробував подивитися вгору, проте лезо в роті не давало поворухнутися. Відчувши, як він напружився, Ріко витяг ножа. Ніл закинув голову і миттєво пошкодував, що взагалі це побачив: він був прикутий до ліжка кайданками. Він різко сіпнувся — так, що ледве не обдер зап'ястя, але узголів’я навіть не скрипнуло.

	— Натаніелю, хто твій король? — спитав Ріко.

	Ніл плюнув йому в обличчя.

	Ріко завмер, повільно підняв руку, доторкнувся до щоки. Опустив погляд на липкі від слини пальці, ніби тільки тепер повірив у те, що трапилося, а потім залізною хваткою стиснув обличчя Ніла. Силою розкрив йому рота, харкнув, затис його губи долонею, щоб він не зміг виплюнути. Ніл хотів штовхнути Ріко, але Жан вже придавив його ноги, сівши на них. Ріко підніс ніж до грудей Ніла і провів лезом по шкірі.

	— Я завдам тобі нестерпного болю, — пообіцяв він. — Коли більше не зможеш терпіти, не соромся, кричи.





Розділ шістнадцятий


	 «Оголошується посадка на рейс двісті двадцять сім до Лас-Вегаса. Пасажирів просимо пройти до виходу А-19.»

	Ніл не пам'ятав, коли заснув. Сонно моргаючи, він глянув на флуоресцентні лампи над головою. Холодне скло, до якого він притулився плечима і потилицею, завібрувало. Почувся приглушений гул реактивного двигуна — злітною смугою котився літак. Скло перестало тремтіти раніше, ніж стих гуркіт. Ніл потер очі руками в рукавичках... Чорт! Рукавички приховували бинти, але не пом'якшували біль. Зашипівши крізь стиснуті зуби, Ніл стиснув кулаки. Задовольнившись тим, що хоча б пальці діють справно, він опустив руки на коліна.

	«До уваги пасажирів, що вилітають рейсом п'ятнадцять двадцять два на Атланту: змінено вихід на посадку. Посадка буде проводитись через вихід А-16. Повторюю: посадка на рейс проводитиметься через вихід А-16. Щоб уникнути затримки вильоту, просимо пасажирів негайно пройти до виходу».

	Оголошення повторили іспанською. Чому не французькою? — на мить здивувався Ніл. Він стільки часу провів із Жаном, що забув про існування інших мов. Взагалі-то Жану заборонялося говорити французькою, оскільки Ріко його не розумів, та все ж, коли Моріяма не міг їх чути, Жан перешіптувався з Нілом саме нею. Моро посміявся б зі збитого з пантелику Ніла, якби зараз був поряд. Ніл подивився на сусіднє крісло і побачив лише свою сумку. Жана не було.

	Мабуть, він залишився з того боку паспортного контролю. Потрібно повернутися, подумав Ніл, і повідомити Жана, що він проспав рейс. Пошукавши очима табличку з написом «Зона вильоту», він впізнав убоге оздоблення аеропорту Південної Кароліни. Дивно: він не пам'ятав, як відлітав із Західної Вірджинії, навіть не пам'ятав, як покинув «Замок Евермор». Ніл сперся на підлокітники крісла, випростав спину й обернувся. За вікнами було темно; настала ніч, а він і не помітив. Він напружив пам'ять, потім кинув марні спроби. Яка різниця, як він потрапив сюди, головне — він тут.

	Втім, це ще не все. Другим, не менш складним завданням виявилося звестися на ноги. Затримавши подих, Ніл ледве підвівся з крісла. На мить він злякався, що коліна зараз підкосяться, проте вони не підвели. Коли Ніл взявся за ремінь спортивної сумки, долоню обпекло болем, але він лише стиснув лямку міцніше. Стегно не відчувало тяжкості вантажу, тому він повинен був переконатися, що сумка при ньому.

	Ніл побрів у зону прильотів. Іти було недалеко, проте він човгав ногами, наче дев'яностолітній старий. Він почував себе так, наче кожен сантиметр його тіла пропустили через м'ясорубку. Діставшись багажної стрічки, Ніл раптом усвідомив, що їхати йому нікуди, а якби й було куди, то без грошей все одно туди не дістатися. Він постояв, тупо дивлячись на конвеєр, що рухався, потім, кульгаючи, рушив до стіни й шкутильгав уздовж неї, поки не знайшов розетку. Долаючи дикий біль у кистях, почав ритися в сумці й нарешті виловив мобільник. Зрозуміло, що дохлий. Мабуть, телефон розрядився ще два — чи три? — тижні тому. Встромивши зарядний пристрій у розетку, Ніл зачекав.

	Щойно заряду виявилося достатньо для увімкнення, телефон почав завантажувати всі пропущені повідомлення. Ніл спробував увійти в меню контактів, але йому заважали повідомлення, що сипалися одне за одним. Він здався і почав розглядати імена, що майоріли на екрані. Цілком передбачувано, більшість повідомлень було від Нікі, кілька разів спливли навіть імена Аарона та Елісон. І лише одна людина жодного разу не написала. Ендрю.

	Нарешті завантаження завершилося, і Ніл відкрив список контактів. Пропустивши імена Ендрю та Кевіна, Ніл натиснув на третій номер швидкого набору з тих, що записав в пам’ять телефону Ендрю.

	Ваймак зняв слухавку після четвертого гудка.

	— Сподіваюся, у тебе вагома причина турбувати мене у свята?

	— Я не знав, кому ще подзвонити, — сказав Ніл і сам не впізнав свого голосу.

	Востаннє, коли він відкривав рота, він кричав; очевидно, зв'язки ще не відновилися. Він притулився лобом до стіни й намагався зробити вдих. Дихання давно стало ще однією проблемою.

	— Ніле? — З тону Ваймака зникла вся грубість, тепер у ньому виразно чулася тривога. — Ти як, в порядку?

	Ніл усміхнувся. Рот ніби перерізав бритвою.

	— Ні. Ні, я не в порядку. Вибачте, що так несподівано, але чи не могли б ви приїхати за мною? Я в аеропорту.

	— Чекай там, — коротко кинув Ваймак. — Я вже їду.

	Ніл кивнув, хоч і знав, що тренер цього не побачить і натиснув на кнопку відбою. Стояти він уже не міг, тому опустився навпочіпки й встановив таймер на п'ятнадцять хвилин. Коли спрацював сигнал, він висмикнув зарядний пристрій із розетки, підхопив сумку і вийшов надвір. Сів на бордюр, опустивши ступні в стічну канаву і не звертаючи уваги на сердиті гудки машин. Він настільки відключився, що навіть не помітив автомобіль Ваймака, що зупинився біля узбіччя, і прийшов до тями, тільки коли важка рука торкнулася його плеча.

	— Вставай, — скомандував тренер. — Поїхали звідси.

	Вхопившись за рукав Ваймака, Ніл звівся на ноги. Тренер відчинив передні пасажирські двері й почекав, поки Ніл забереться на сидіння, потім зачинив дверцята, обійшов автомобіль і сів за кермо. Ніл приготувався до розпитувань, але Ваймак мовчав. Ніл глянув у вікно. Коли аеропорт зник з поля зору, а дорожні знаки почали розпливатися перед очима, він склепив повіки.

	Розплющивши очі знову, він виявив, що лежить на дивані у квартирі Ваймака. Тренер перетягнув у вітальню стілець зі свого кабінету і тепер сидів на ньому, спостерігаючи за Нілом. На журнальному столику, що розділяв їх, стояла майже порожня пляшка скотчу. Попри закриту кришку, Ніл відчував запах віскі. Морщачись від болю, він прийняв сидяче положення і наткнувся на пильний погляд тренера.

	— Вибачте, — прошепотів він.

	— За голосом наче Ніл, — сказав Ваймак, — а з вигляду — не він. Зараз ти мені все поясниш із самого початку, тільки, будь ласка, без цієї брехні. Я тебе уважно слухаю.

	Ніл спантеличено подивився на нього. Відповідь лежала десь поруч, майже на поверхні, в коротких спалахах спогадів — жаль, паніка, осколки скла, — проте тіло дісталося пам’яті швидше за розум. Ніл торкнувся волосся і все згадав. Жах, що сколихнувся в жилах, пронизав його, немов удар струмом, змусив схопитися.

	— Ні, — видихнув він, але щось міняти було пізно.

	Коли Ніл, хитаючись, поплентався до дверей, Ваймак піднявся, хоча зупиняти його не став. Увійшовши у ванну, Ніл запалив світло. Обличчя в дзеркалі було настільки жахливе, що ноги в нього стали ватяними. Втриматися у вертикальному положенні він просто не зміг і, чіпляючись за раковину, звалився на коліна.

	Ніл регулярно підфарбовував волосся у темний колір, але такого відтінку — нічого навіть приблизно схожого — він ніколи не мав. Зараз він бачив натуральний колір свого волосся і натуральний колір очей — і обличчя свого батька. Ні бинти, ні синці не могли замаскувати людину, яка дивилася на нього з дзеркала. Майнула думка, що його зараз знудить.

	— Дихай, — наказав Ваймак.

	Ніл навіть не зрозумів, що перестав дихати, поки тренер не повернув повітря в його легені, стукнувши між лопаток. Повиснувши на дверцятах шафки, він закашлявся на першому ж вдиху. Щоб стримати крик розпачу, що рвався з грудей, довелося стиснути зуби. Пізно просити Ваймака не дивитися, а Ваймаку пізно вдавати, ніби він не бачив. Тренер не знав, на кого дивиться, але це не мало значення.

	Клацання запальнички повернуло його до реальності за мить до зриву. Ніл взяв сигарету. Затулив долонею, прикурюючи, і глибоко, наскільки міг, затягнувся. Дихати було боляче, але все одно дихав. Він відчував, як при кожному вдиху натягуються шви та пов'язки. Притиснувши вільну руку до живота, Ніл спробував крізь товсту вовняну тканину куртки намацати бинти. Нарешті він вдихнув надто сильно, закашлявся і кашляв так, що всередині, здавалося, ось-ось щось лусне, а потім кашель перейшов у сміх.

	У душній тісноті цей сміх звучав безглуздо і дивно, проте Ніл не міг зупинитися. Він прикусив руку, щоб заглушити звук, але це не допомогло. Він був на межі істерики.

	— Ніле, — покликав його Ваймак, — поговори зі мною.

	— Здається, в мене шви розійшлися, — сказав він. — Там наче кров.

	— Де?

	— Усюди… — Ніл почав незграбно розстібати куртку.

	Ваймак відштовхнув його руку. Ніл мовчки чекав, поки той впорається з кнопками та блискавкою, але, щоб зняти куртку, були потрібні старання обох. Ніл почав стягувати рукавичку, затиснувши зубами кінчик пальця, як раптом щоку пронизав різкий біль. Помітивши це, Ваймак узяв його за підборіддя. Ніл і не підозрював, що на обличчі теж наліплено смужки пластирів, поки Ваймак акуратно їх не зняв.

	Зробивши це, тренер нерухомо завмер, наче скам'янівши.

	— Ніле, що це за хрінь у тебе на обличчі?

	Стягнувши рукавичку, Ніл торкнувся пальцями шкіри. Нічого не намацав. Вхопився за край раковини й спробував підвестися. Спостерігаючи за невдалою спробою, Ваймак випростався і підняв його на ноги. Ніл не був готовий знову побачити своє відображення, не кажучи вже про цифру «4», витатуйовану на його лівій вилиці.

	Ваймак не очікував такої бурхливої реакції — тільки тому Нілу і вдалося виштовхати його в коридор і кинутися на кухню. На той час, як тренер його наздогнав, Ніл встиг витягти з дерев'яної підставки ніж. Ваймак перехопив його зап'ястя за секунду до того, як Ніл підніс лезо до лиця. Він чинив опір, ніби загнаний у клітку звір, але Ваймак притискав його руку до стільниці доти, доки той не розтиснув пальці. Коли він знову спробував дотягнутися до ножа, Ваймак смикнув його за собою на підлогу і міцно обхопив обома руками, так що Нілу залишалося лише безрезультатно дриґатися.

	— Тихше, — сказав Ваймак йому у вухо, твердо й наполегливо. — Тихше. Все добре.

	«Все добре» не було ніколи. Щось подібне відчувалося лише часом, коротко зринало в спілкуванні з Лисами й в перемогах, вирваних на останніх секундах, проте навіть тоді це почуття затьмарювала потворна правда. З кожною секундою Ніл все виразніше згадував свої різдвяні канікули. З кожним наступним рухом згадував дотики Ріко, сталь леза та біль. Щоразу він дозволяв Ріко знущатися з нього, бо це був єдиний спосіб вижити, бо вибір стояв — підкоритися чи зламатися, хоча він і не знав, чи зможе ще раз зібрати себе наново. Адже він не настільки сильний. І ніколи не був сильним. Його підтримувала мати, та її більше немає.

	— Ніле.

	Ніл. Ваймак назвав його Нілом, всупереч батьківській зовнішності, батьківським очам й татуюванню клану Моріяма у нього на вилиці. «Ніле», — звернувся до нього Ваймак, і найбільше у світі Ніл хотів, щоб це було правдою. Він перестав вириватися. Щойно відбивався від Ваймака, а зараз судомно вчепився в нього.

	— Допоможіть мені, — прохрипів він крізь зуби.

	— Дай мені це зробити, — відповів Ваймак, і Ніл стомлено заплющив очі.

	Коли його важкий подих нарешті вирівнявся, Ваймак заговорив:

	— Що, чорт забирай, трапилося? Ти ж поїхав додому відзначати Різдво з дядьком, хіба ні?

	— Я збрехав, — зізнався Ніл. — Ендрю повертається у вівторок, так? Бетсі вже мали зателефонувати з Істхейвена. Якщо ні, ось-ось подзвонять.

	— Дзвонили ще вчора. До чого тут Ендрю?

	— До всього.

	— Це не відповідь.

	— Вибачте.

	— Заткнися, — буркнув Ваймак, і Ніл слухняно замовк. Декілька хвилин пройшло в тиші, потім Ваймак сказав: — Я можу більше не тримати тебе? Обіцяєш поводитися пристойно чи знову побіжиш різати обличчя? Мені треба оглянути твої шви.

	— Не втечу, — відповів Ніл.

	— Пробач, я тобі не вірю, — сказав Ваймак, але все ж таки відпустив його.

	Обидва звелися з підлоги. Тренер не жартував, сказавши, що не вірить Нілу: насамперед він повів його геть з кухні, подалі від гострих предметів. У вітальні Ваймак жестом наказав йому зняти сорочку, проте через скутість рухів Ніл зробити цього не міг. Змірявши його поглядом, Ваймак приніс із кухні ножиці та показав їх Нілу. Той згідно кивнув і нерухомо завмер, поки Ваймак різав тканину.

	Побачивши шрами, він не зронив жодного слова. Промовчав і щодо кількості бинтів, якими Ніл обмотав груди й живіт, і щодо синців, що розпливалися навколо пов'язок. Він лише окинув шви досвідченим поглядом і по черзі їх обмацав — чи міцно тримаються. Ніл не ворушився, намагаючись не заважати. Нитки на шві збоку під ребрами розійшлися, але ця рана вже практично затягнулася. Про всяк випадок Ваймак натиснув на неї, перевіряючи, чи не закровить — подушечки пальців залишилися сухими.

	Знявши з Ніла забруднені старою кров'ю пов'язки, він кинув їх на журнальний столик. Прикинув, наскільки серйозні рани, вийшов. Ніл почув, як на кухні відкрився і зачинився ящик буфета, потім пролунав шум води. Ваймак повернувся з чистим змоченим рушником та невеликою аптечкою. Ніл спробував взяти рушник, але пальці не слухали. Відіпхнувши його руку, тренер почав відтирати зі шкіри кров, що запеклася. Було боляче, але Ніл, стиснувши зуби, мовчав.

	Він думав про довгі ночі в дорозі та перепочинки в безпечних сховищах по всьому світу. На мить згадався дотик материнських пальців і гострі укуси голки, якою вона зашивала його скалічене тіло. До горла підступила гаряча грудка, в очах гаряче защипало — цим новим жаром було горе. Ніл люто заморгав, намагаючись його прогнати.

	— Колись нам доведеться поговорити, — глухо промовив Ваймак.

	— Після фіналу, — сказав Ніл. — Після того, як ми розіб'ємо «Воронів». Я розповім вам усе, що хочете знати. Навіть правду.

	— Повірю, тільки коли це станеться.

	Ваймак забрав з кімнати брудні бинти та рушник. Ніл опустився на диван і подивився на недопиту пляшку віскі. Поруч із нею стояла порожня склянка Ваймака. Ніл швидко наповнив її й ще швидше перекинув вміст у себе. Тепло, що розлилося всередині, було знайомим, як і особливий жорсткий післясмак.

	— Я думав, ти не п'єш, — зауважив Ваймак, з'явившись у дверях.

	— Взагалі-то не п'ю, — підтвердив Ніл. — Тільки у виняткових випадках. Ми використовували алкоголь замість знеболювального, тому що не могли ризикувати, звертаючись до лікарів. — Слова обпалювали губи сильніше за віскі. Він поставив склянку на столик, затримавши пальці на вінцях. Коли рука нарешті перестала тремтіти, він відпустив склянку і провів вказівним пальцем по найпотворнішому зі своїх шрамів. — Занадто багато запитань, надто багато втраченого часу. Безпечніше втихомирювати біль спиртним. — Ніл стиснув кулак і поклав його на коліна. — Достатньо, тренере? Такий ось аванс правди до кінця сезону.

	— Так, — відповів Ваймак, — поки що достатньо.

	Він наклав на рани свіжі пов'язки й знову сів у своє крісло. Повисла тиша. Ваймак дивився на Ніла, а той розглядав свої руки, намагаючись напружити незговірливу пам'ять і згадати своє перебування в «Замку Евермор». Коли найважливіша деталь стала на місце, Ніл нарешті видихнув.

	— Я нічого не підписував, — сказав він, піднявши очі й доторкнувшись пальцями до вилиці. Татуювання він не відчував, але так часто бачив його на обличчі Кевіна, що точно пам'ятав розташування. — Він підсовував мені контракт, але я його не підписав. Він не зміг мене змусити. Так що все, як і раніше. Я — Лис.

	— Звичайно, — сказав Ваймак.

	Ніл кивнув і подивився на годинник. До півночі залишалося п'ять хвилин.

	— Подивимося, як опускається куля? Хочу загадати бажання. (Прим. Ред. Новорічна куля на Таймс-сквер (англ. Times Square Ball) — куля часу, розташована на будівлі Уан-Таймс-Сквер у Нью-Йорку. Щороку 31 грудня о 23:59 за місцевим часом куля спускається з 23-метрової висоти спеціальним флагштоком. Нижньої точки куля досягає опівночі, що символізує настання Нового року.)

	— Бажання загадують на падаючу зірку. А на Новий рік зазвичай дають обіцянки.

	— Мене й куля влаштує.

	Ваймак витяг з-під подушки пульт і ввімкнув телевізор. Кімната наповнилася музикою та жвавим шумом. Камери пливли над багатолюдною площею, на сцені виступав оркестр. Ніл пошукав у натовпі обличчя товаришів по команді. Знав, що не побачить і все одно вдивлявся.

	Він кинув погляд на мобільник: значок батареї блимав, сигналізуючи, що телефон ось-ось сяде. Попри це, Ніл все ж таки відкрив папку з повідомленнями. Читати їх він не став — не було часу, та й заряду майже не лишилося. Натомість він встиг написати коротке «З Новим роком» та створити групове розсилання для Лисів. Бетсі говорила, що в Ендрю відібрали телефон до закінчення реабілітації, проте Ніл все-таки додав його номер до списку розсилки й натиснув кнопку «надіслати».

	Відповіді посипалися майже одразу. До того часу, як на екрані телевізора з'явився відлік останніх секунд року, що минає, і блискуча куля почала плавно повзти вниз по флагштоку, Ніл вже отримав привітання від усієї команди. Більшість есемесок були набрані великими літерами й містили велику кількість знаків оклику. І хоча на Різдво Ніл не відповів на жодне повідомлення, зараз Лиси явно зраділи тому, що він вийшов на зв'язок. Він став членом їхньої сім'ї, а вони — його сім'єю. Це коштувало всіх порізів, ударів та болю.

	Куля опустилася до нижньої точки. Настав січень. Новий рік. Залишалося два дні до повернення Ендрю, одинадцять днів до першої гри чемпіонату та чотири місяці до фіналу.

	Зустріч із «Лисами» на полі цієї весни стане останньою помилкою Ріко.





Подяки




	Висловлюю мою нескінченну подяку К. М., Емі, Z., Джеймі Сі і Мііке, який упорядкував цей незрозумілий набір слів. Дякую, що терпіли мої безумства й потребу в схваленні, що не вбили мене, коли я смикала вас у найважчі періоди часу.

	Знову дякую моїй молодшій сестрі, яка і цього разу створила дизайн обкладинки. (Прим. Ред. Мова йде про оригінальні обкладинки)





Правила гри в ексі


	Загальна інформація


	Матч поділено на два тайми тривалістю 45 хвилин кожен. Перерва між першим та другим таймом — п'ятнадцять хвилин.

	Розміри ігрового поля (Д х Ш х В): 91,5 х 55 х 9 метрів. Поле з усіх боків захищене прозорою огорожею з плексигласу завтовшки близько 13 мм — переважно щоб м'яч не залишав межі поля при рикошетах та передачах, а також для захисту глядачів. Гравці виходять на поле та залишають його через двері на ближньому та дальньому кінцях. Двері замикаються на засув із зовнішнього боку; поки м'яч перебуває у грі, відкривати їх заборонено.

	Три лінії ділять поле на рівні частини (чверті): лінія першої чверті (за ближньою воротарською зоною), середня лінія та лінія третьої чверті (перед дальньою воротарською зоною). Штрафні удари наносяться із зазначених на полі точок, рівновіддалених від лінії першої/третьої чверті та ближніх/дальних воріт відповідно.

	Ворота розташовані на обох кінцях поля, на короткій стороні. Вони є окресленим на стіні прямокутником розмірами 2,7 х 6,4 метра. Воротарська зона — це майданчик розміром 2,7 х 6,4 метра безпосередньо перед воротами, також розмічена лініями.

	Гравцям заборонено перетинати лінію воротарської зони. Ворота по всій площі обладнані датчиками; коли м'яч потрапляє у ворота, на стіні спалахують червоні лампи. Якщо м'яч вдаряє в лінії, що обмежують ворота, гол не зараховується. Кожен гол приносить команді одне очко.

	Мета гри – перемогти суперника за очками.





Команди


	Для гравців визначено чотири позиції: нападник, півзахисник, захисник та воротар.

	Нападник організовує атаку на ворота суперника, його завдання — забити гол. На початку гри нападники займають місця на середній лінії: нападники команди, яка вводить м'яч у гру, встають по обидва боки від центру поля, нападники команди, що обороняється, — ближче до країв поля.

	Вводить м'яч у гру півзахисник, який далі виступає як розсувник. Півзахисник може діяти в атаці чи обороні та таким чином виконувати функції нападника чи захисника в залежності від ігрової ситуації. На початку матчу півзахисники розташовуються на лінії першої/третьої чверті.

	Захисник грає в обороні, його завдання — не підпускати до воріт гравців суперника. Захисники розпочинають гру на лінії першої/третьої чверті.

	Воротар (голкіпер) захищає ворота.

	На полі одночасно можуть перебувати по шість гравців кожної команди. Найчастіше це два нападники, півзахисник, два захисники та воротар. Наявність воротаря, проте, необов'язкова; за певних обставин тренер може пожертвувати захистом воріт та замінити голкіпера на додаткового гравця на полі.

	Згідно з чинними правилами НССА, у складі команди має бути не менше дев'яти гравців, тобто шість — на полі та по одному запасному для кожної позиції, крім воротаря. У зв'язку з недавніми подіями, це правило пропонується переглянути у бік збільшення мінімально допустимого складу до дванадцяти гравців.





Обладнання та спорядження


	Ключка


	Глибина сітчастої кишені залежить від позиції гравця. Найбільшу глибину сітки має ключка півзахисника — це полегшує його переміщення по полю з м'ячем як у нападі, так і у захисті. У ключки нападника кишеня дрібніша, проте глибина сітки дозволяє володіти м'ячем досить довго, щоб прицілитися для точного удару. Найдрібніша кишеня у ключки захисника, оскільки утримування м'яча гравцем захисту вкрай небажане: чим довше м'яч знаходиться поблизу зони воріт, тим більше шансів, що їм оволодіє нападник команди суперника. Сітка на ключці голкіпера плоска; крім того, воротарська ключка має найбільшу голівку — 46 х 60 см, вона ж — найдовша: основа може досягати 1,2 м. Довжина ключок інших гравців варіюється в межах 76-114 см, залежно від зросту та переваг гравця. Вага ключки залежить від матеріалів, з яких вона виготовлена. Як правило, у нападників ключки алюмінієві (вони легші та зручніші в обігу), а у захисників зроблені з дерева і тому важчі (для більш ефективного використання в силових прийомах).





М'яч


	Розмір приблизно з кулак, спеціально обтяжений для хорошого відскоку.





Екіпірування


	Всі гравці зобов'язані носити захисне екіпірування: нагрудник та захист для плечей, захист для горла, щитки для гомілок, налокітники та рукавички (краги) для захисту кистей. Допускається використання головних хусток (бандан), захисту для паху (вдягається під шорти), а також спеціальної капи для захисту зубів під час зіткнень гравців.





Шолом


	Під час матчу всі гравці на полі повинні бути в шоломах, крім випадків, коли суддя дозволив зняти шолом або якщо гру перервано/завершено. Очі гравця захищені козирком, що не перешкоджає огляду; захист особи забезпечує гратчасте забрало.





Основні правила


	1. В ексі діє правило офсайду. Положення «поза грою» фіксується, коли гравець атакуючої команди, що не володіє м'ячем або прямує до м'яча, виявляється ближче до воріт, ніж захисник команди, що обороняється. Це правило запобігає ситуації, коли нападник постійно знаходиться поблизу зони воріт суперника, чекаючи на можливість забити гол. Якщо арбітри побачили положення «поза грою», м'яч переходить до команди, що обороняється, і вводиться в гру ударом з лінії середини поля.

	2. Силові прийоми плечем або корпусом допускаються щодо гравця, який володіє м'ячем, щойно віддав м'яч або ось-ось отримає пас. Гравець, який володіє м'ячем, має право використовувати силовий прийом щодо інших гравців без обмежень. Штраф за застосування забороненого силового прийому — перехід м'яча до команди суперника із виконанням удару від найближчої лінії розмітки.

	3. Силова боротьба у будь-яких інших формах заборонена та карається штрафною карткою. Колір картки — жовтий чи червоний — залежить від тяжкості порушення; виходячи з цього критерію, призначається штрафний удар або перехід м'яча до команди суперника. Гравці відновлюють матч із тих позицій, які займали в момент зупинки гри; точне місце вказує арбітр, що був ближчий до гравців. У всіх випадках, коли м'яч вводиться в гру після зупинки, відстань між гравцем, що подає, та іншими гравцями повинна бути не менше 3 м.

	4. Силові прийоми ключкою дозволено застосовувати тільки щодо ключки суперника. Гравець, який завдав удар ключкою по будь-якій частині тіла суперника, отримує штрафну картку, а команда суперника заробляє право на штрафний удар. Таке ж покарання слідує, якщо гравець використовує ключку, щоб поставити супернику підніжку. У разі удару ключкою по шоломі суперника винний гравець отримує червону картку та у ворота його команди призначається пенальті.

	5. Заволодівши м'ячем, гравець може зробити не більше десяти кроків, після чого зобов'язаний віддати пас. Гравець може передати м'яч партнеру по команді, повернути м'яч собі з рикошету або завдати удару по воротах.

	6. Одна жовта картка є попередженням для гравця. Гравець, який отримав дві жовті картки, залишає поле до кінця матчу. Гравець, який одержав червону картку, негайно залишає поле, а також пропускає наступну гру.

	7. На матчах молоді та старшокласників суддівська бригада складається щонайменше з чотирьох суддів; ігри команд НССА та вищого рівня судять шість арбітрів — по три з кожного боку поля.

	8. Торкатися м'яча руками можна лише голкіперу. Всі інші гравці можуть ловити, відбивати та виконувати будь-які інші дії з м'ячем лише за допомогою ключки. Порушення цього правила тягне за собою зупинку гри та перехід м'яча до команди суперника.





